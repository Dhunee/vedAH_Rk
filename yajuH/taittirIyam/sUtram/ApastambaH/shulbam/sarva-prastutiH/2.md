+++
title = "२"

+++

कपर्दिभाष्यम्
## ०४

पूर्वमविशेषेण मानमुक्तम्, अस्येयानायामः इयान्विस्तर एवं च विहर्तव्यमिति ।
विशेषविधानार्थमाह


___________________________________________________________


आग्न्याधेयिके विहारे गार्हपत्याहवनीययोरन्तराले विज्ञायते  ॥ ४.१  ॥

___________________________________________________________



गार्हपत्याहवनीययोरन्तरालं यथा स्यान्नाहवनीयदक्षिणाग्नयोः दक्षिणाग्निगार्हपत्ययोर्वा मा भूदित्येवमर्थं गार्हपत्याहवनीयग्रहणम् ।
विज्ञायतेश्रूयते ।
श्रुतिर्वक्ष्यमाणा ।

___________________________________________________________


अष्टासु प्रक्रमेषु ब्राह्मणोऽग्निमादधीत । एकादशसु राजन्यः । द्वादशसु वैश्यः  ॥ ४.१  ॥

___________________________________________________________



___________________________________________________________


चतुर्विंशत्यामपरिमिते यावता वा चक्षुषा मन्यते तस्मान्नातिदूरमाधेय इति सर्वेषामविशेषेण श्रूयते  ॥ ४.२ ॥

___________________________________________________________



प्रक्रमेण प्रमाणं वक्ष्यति ।
अष्टौ प्रक्रमानतीत्य गार्हपत्यादाहवनीयं प्रतिष्ठापयति ।
एवमेकादशसु राजन्यस्य ।
वैश्यस्यद्वादशसु ।
चतुर्विंशत्या वा परिमिते वा यावाता वा चक्षुषा मन्यते ।
तस्मान्नादिदूरमाधेयः इति सर्वेषामविशेषेण श्रूयते ।
यावता वेति सर्वेषां विधिर्विकल्वेन ।
इयतान्तरालेन विहारसंपत्तिर्भवतीति मननम् ।
अतिदूरप्रतिषेधो व्यवायपरिहारार्थः ।
यद्यतिदूरमाधीयते तदा श्वादयो व्यवेयुः ।



करविन्दिया व्याख्या

उक्ताःसामान्यतो विहाराः ।
इदानीं दर्शपूर्णमासादिषु विशेषविवक्षया प्रथमभूताग्नयाधेयविहारयागविधिरुच्यते ।
अग्नय अधीयन्तेऽस्मिन् कर्मणीति तदग्नयाधेयम् ।
तभ्दव आग्नया धेयिकः ।
विह्रियन्तेऽस्मिनग्नय इति विहारः, देवयजनेदशः, तमधिकृत्य ।
गार्हपत्याहवनीययोरन्तरालेगार्हपत्याहवनीय शब्दाभ्यां तत्तदायतने लक्षणा अन्तराल श्रुतिसामर्श्यात्, अन्तराले अन्तरालं प्रस्तुत्य विज्ञायते श्रूयते ।
सर्वत्र विज्ञायत इत्यस्यायमेवार्थः गार्हपत्याहवनीयग्रहणात्, तयोरेवान्तराले ।
श्रुतिरेवं पठ्यते

अष्टासु प्रक्रमेषु ब्राह्नणोऽग्नीनादधीतैकादशसु राजन्यो द्वादशसु वैश्यः चतुर्विंशत्यामपरिमिते यावता वा चश्रुषा मन्यते तस्मान्नातिदूरमाधेय इति ॥
सर्वेषामविशेषेण्.अ श्रूयते ।
प्रक्रमं वक्ष्यति द्विपदस्त्रिपदो वेति ।
अष्टप्रक्रमादयोऽन्तरालविशेषणम् ।
अष्टासु प्रक्रमेष्वन्तराले इत्यादि ।
अपरिमितसंख्यायां तच्चतुर्विंशतेः परतः तदानन्तर्यात्, अपरिमितं प्रमाणात्भूयः, इति कात्यायनः ।
यावता वा चक्षुषा मन्यते तावता प्रमाणेन चक्षुषा गृहीतेन मन्यते यथा इयांश्चतुर्विंशति प्रक्रम इति चक्षुषा मानम् ।
यद्यपि चतुर्विशतेः परत एव पठ्यते तथापि द्वादशसु विक्रमेष्वित्यारभ्य यं द्वादशसु विक्रामेषु इत्यादितैत्तिरीयकश्रुत्यनुरोधादष्टप्रक्रमादीनमपि सर्वेषां ग्राह्यं, तेन इयानष्टप्रक्रम इयानेकदश इयान्द्वादशप्रक्रम इति संभवति ।
तस्माच्चतुर्विंशतेरदूरमतिदूरेनाधेयम् ।
अनेनापरिमितवचनप्राप्तातिदूरता निषिध्यते ।
चतुर्विंशतिविधानादेवेतः प्रागतिदूरा योगाः ।
चतुविंशत्यादि विधिचतुष्टयं सर्वेषां ब्राह्मणादीनामविशेषेण भवति ।
द्वादशसु विक्रमेष्वित्यपि सर्वेषामविशेषेण लभ्यते ॥


सुन्दहहाजीया व्याख्या

(आग्नयाधेयिके वैश्यः)

गार्हपत्यस्य पुरस्तादेतेषु प्रक्रमेष्वतीतेष्विति विज्ञायते अथ सावर्णिकी श्रुतिः ।

(चतुर्विंशत्या श्रूयते.)

अपरिमितं "प्रमाणाभ्दूय" इति कल्पान्तरम् ।
चक्षुषा मन्यत इति दण्डादिमाननिषेधः ।
इयानष्टौ प्रक्रमाः, इयानेकादश इयान् द्वादशेति चक्षुक्षा यावन्तं देशं मन्यते तस्मान्नातिदरं तस्यावधेःसमीप आधेयः ।
एतत्सर्वं प्रयोगकाल एवोक्तमनूद्यते ।



कपर्दिभाष्यम्

___________________________________________________________


दक्षिणतः पुरस्ताद्वितृतीयदेशे गार्हपत्यस्य नेदीयसि दक्षिणाग्नेर्विज्ञायते  ॥ ४.३ ॥

___________________________________________________________



दक्षिणतः पुरस्तात्दक्षिणाप्राक्कोणे देशे वितृतीयदेशेईषदूनतृतीयदेशेकस्य वितृतीयदेशःगार्हपत्याहवनीययोरन्तरालस्य नेदीयसि आसन्नतृतीयदेशे पार्श्वादित्यर्थः ।
तत्र दक्षिणाग्नेरायतनमिति श्रूयते ।



करविन्दीया व्याख्या.

(दक्षिमतःविज्ञायते)

दक्षिणतः पुरस्तात्दक्षिणाप्राक्कोणदेशे तस्य गार्हपत्यस्य नेदीयसि सन्निकृष्टे तस्यैव वितृतीयदेशे विशब्दो हीनवचनः किञ्चिद्धीनतृतीयदेशान्तराले दक्षिणाग्रेरायतनं श्रूयते ॥


सुन्दरराजीया व्याख्या.

दक्षिणाग्रयायतनविधानाथमाह ।

(दक्षिणतःविज्ञायते)

वितृतीयदेशे विकलतृतीयदेशे ईषदूनतृतीयदेश इत्यर्थः ।
गार्हपत्यस्य दक्षिणतः पुरस्तात्तस्यैव नेदीयसि वितृतीयदेशे दक्षिणाग्रेरायतनमिति ॥


कपर्दिभाष्यम्.

तत्कथं गृह्यत इत्याय ।



___________________________________________________________


गार्हपत्याहवनीययोरन्तरालं पञ्चधा षड्धा वा संविभज्य षष्ठं सप्तमं वा भागमागन्तुमुपसमस्य समं त्रैधं विभज्यापरस्मिंस्तृतीये लक्षणं कृत्वा गार्हपत्याहवनीययोरन्तौ नियम्य लक्षणेन दक्षिणापायम्य निमित्तं करोति तद्दक्षिणाग्नेरायतनम् । श्रुतिसामर्थ्यात् ॥ ४.४ ॥

___________________________________________________________



गार्हपत्याहवनीययोरन्तरालं पञ्चधा विभज्य षड्धा वा विभज्येत्यन्वयः ।
यदि पञ्चधा तदा षष्ठो भाग आगन्तुः ।
षष्ठं सप्तमं वा भागं आगन्तुमुपसमस्य समं त्रैधं विभज्य ।
यदि षोढा तदा सप्तमो भागः आगन्तिः ।
तमुपसमस्य संयोज्य, समं त्रैधं विभज्य॑ आगन्तुना सह विषमं माभूदिति समग्रहणम् ।
अपरस्मिंस्तृतीये लक्षणं कृत्वा गार्हपत्यावहनीययोरन्तौ नियम्य पाशौ प्रतिमुच्य लक्षणेन दक्षिणापायम्य शङ्कं निहन्यात् ।
दक्षिणाग्निस्थानं श्रुतिसामर्थ्यात् ।
सामर्थ्यमभिधानशक्तिः अस्याःश्रुतेरयमेवार्थं इति ।
तेन गार्हपत्याहवनीय योरन्तरालं, त्रिप्रथमविस्तारायामानि त्रीणि चतुरश्राणि कृत्वापरस्मिन् चतुरश्रे उत्तरस्यां श्रोण्यां गार्हपत्यं दक्षिणेंऽसेदक्षिणाग्नयायतनं पूर्वस्मिन् चतुरश्रे, उत्तरेंस आहवनीयमित्येवमादयो निरस्ता भवन्ति ।
सर्वत्राग्नयायतनानि चतुरश्राणि मण्डलानि वा ।
इह तु मण्डलं गार्हपत्यमर्धमण्डलाकारमन्वाहार्यपचनम् ।
चतुरश्रमाहवनीयमिति स्मरन्ति मण्डलचतुरश्रयोरुक्तो विधिः ।
इदानीं दक्षिणाग्नेः धनुराकार उच्यतेपिशीलद्विकरण्या चतुरश्रं कृत्वा पूर्वोक्तेन विधानेन मण्डलं कुर्यात् ।
तस्य मण्डलस्य विष्कम्भचतुर्भागं दक्षिणाग्नेः पूर्वनिहताच्छङ्कोरुदगपसार्य शङ्कं निहत्य तस्मिन्पाशं प्रतिमुच्य विष्कम्भार्धेन मण्डलं परिलिख्योत्तरमर्धं त्यजेत् ।
तत्र श्लोकौ भवतः

दक्षिणाग्नेर्हताच्छङ्कोरुदक्छङ्कुर्दशाङ्गुले ।

एकादशतिलैरूने कार्यस्य धनुषा समः ॥


तस्मिन्पाशं प्रतिमुच्य विंशत्यायतया लिखेत् ।

ऊनया तु द्वाविंशतितिलैरर्धं त्यजेदुदक् ॥


इति ।

करविन्दीया व्याख्या

गार्हपत्याहवनीययोःश्रुतिसामर्थात्.

एतस्य विहरणमाह

गार्हपत्याहवनीययोरन्तरालमष्टप्रक्रमादिकं दञ्चधा षोढा वा संभुज्य गुणयित्वा षष्ठं सप्तमं वा भागमागन्तुमुपसमस्पञ्चधा गुणने षष्ठं षोढा गुणने भागमुमसमस्य संयोज्यागन्तुन् तृतीये गार्हपत्यसन्निहिते तृतीये लक्षणं निरञ्जनं कृत्वा गार्हपत्याहवनीययोरन्तौ नियम्य रज्ज्वन्तौ पाशौ गार्हपत्यस्य पूर्वशङ्कौ पश्चिमं पाशमाहवनीयस्य पश्चिमशङ्कौ पूर्वं पाशे प्रतिमुच्य लक्षणेन दक्षिणापायम्य निमित्तं चिह्नं तत्र कुर्यात् ।
तन्निमित्तं धनुराकृतेर्दक्षिणाग्नेर्मध्यमं, विशेषाश्रवणात् ।
गार्हपत्याहवनीययोर्मध्यमशङ्क्वोरन्तौ नियम्येति केचित् ।
श्रुतिसामर्थ्यात् ।
"दक्षिणतः पुरस्तात्" इत्यादि श्रुतिबलादित्यर्थः ।
अत्र पञ्चधापक्षे गार्हपत्याहवनीययोरन्तरालस्य दक्षिणाग्नयायतनमध्योपक्रान्ताद्दक्षिणोत्तरलम्बात्पश्चिमो भाग एकत्रिंशदङ्गुलयः त्रिभागोनसप्ततिलाश्च ।
पूर्वभागोऽष्टाविंशतिरङ्गुलयः त्रिभागाधिकसप्तविंशतितिलाश्च ।
लम्बकः षट्त्रिंशदङ्गुलयः पादोनषोडशतिलाश्च ।
षड्धापक्षे द्वात्रिंशदङ्गुलयः सार्धसप्तविंशतितिलाश्च पूर्वभागः ।
लम्बकस्त्रिंशदङ्गुलयः सप्ततिलाश्च ।
पादाष्टकमितेऽन्तरालवत्प्रक्रमिते एकादशादिषु च भागयोर्लम्बकस्य प्रमाणमुन्नेयं, उन्नयनप्रकारं चात्रैव वक्ष्यामः ।
अत्राप्यायतनानि पिशीलमात्राणि, अथवा अस्यैष धिष्ण्यो लीयत इति प्राजहितस्यापि धिष्ण्यत्वदर्शनादायतनानां चतुरश्रमण्डलत्वयोरनियमेन प्राप्तयोरपि मण्डजलमेव गार्हपत्यायतनं अग्ननयो वै त्रयी विद्येत्यत्रानुवाकपर्याये तस्य पृथिवीस्तुतेः तदाकारत्वाच्चतस्याः अर्धमण्डलाकारं धनुराकारं दक्षिणाग्नयायतनं, तत्रैवान्तरीक्षस्तुतेः तदाकारत्वाच्च नभसश्चतुरश्रमाहवनीयम्, तत्रैव द्युलोकस्तुतेः चतुरश्रमैन्द्रस्थानमिति शास्त्रान्तरे दर्शनाच्च सभ्यावसथ्ययोरपि चतुरश्रमेव, तयोस्तद्द्विकारत्वात् ।
अत्र योगः गार्हपत्यायतने पिशीलमात्रं चतुरश्रं विहृत्य मण्डलं कुर्याद्दक्षिणाग्नेरपि वचनात्, विशीलद्विकरण्या चतुरश्रं विहृत्य मण्डलक्टित्य मण्डलविष्कम्भचतुर्भागेन दक्षिणाग्ननयायतनं तन्निमित्तादुत्तरतःशङ्कुं निहत्य तत्र शङ्कौ तद्विष्कम्भमध्यं नियम्यान्तौ समौ कृत्वा मण्डलं विलिख्य मण्डलध्ये प्राचीं लेखां विलिख्य उदगर्धं त्यजेत् ।
दक्षिणार्ध आयतनं गार्हपत्यस्य पुरस्तादष्टप्रक्रमादीनतीत्य पिशीलमात्रं चतुरश्रमाहवनीयं कुर्यात्तत्पुरस्तात्सञ्चरमवशिष्य आहवनीयवत्सभ्यं तत्पुरस्तादावसथ्यमपि ।
तद्वत्पिशीलप्रमाणं च ।
द्विप्रादेशं पिशीलम् ।
मुष्टिकृतोऽरत्निः पिशीलमित्येके ।
बाह्वोरन्तरालं पिशीलमित्येक इति केचित् ।
प्रक्रम्यत इति पक्रम इति पदस्यापि प्रक्रमतामिच्छन्ति ।
तथापि लभ्यते, अयमत्र विमानक्रमःगार्हपत्याहवनीयधिष्णियौ विमाय गार्हपत्याहवनीययोरन्तरालमित्यादि दक्षिणापायम्य नियम्य निमित्तं कृत्वा तेनैव लक्षणेनोत्तरतश्च निमित्तं विपर्यस्य दक्षिणत उत्तरतश्च निमित्तं कृत्वा पिशीलद्विकरणीचतुरश्रमण्डलीवष्कम्भचतुर्थांशेन दक्षिणयोर्निमित्तयोरुदक्कृतनिमित्तद्वयानुकूल्येन शङ्कुं निखनेत् ।
अनयोः पश्चिमशङ्कौ पिशीलद्विकरणी चतुरश्रमण्डलविष्कम्भार्धेन मण्डलमालिख्य पुर्वशङ्क्वानुकूल्येन प्राचीं ज्ञात्वा मण्डलस्योत्तरार्धं त्यजेत् ।
दक्षिणार्धो दक्षिणाग्निधिष्णियो भवति ।

सुन्दरराजीया व्याख्या.

(गार्हपत्याहवनीययोःश्रुतिसामर्थात्.)

तत्कथं ग्राह्यमित्यत आह

समं सर्वं, गार्हपत्याहवनीययोः गार्हपत्यस्य पौरस्त्ये शङ्कौ आहवनीयस्य पाश्वात्ये शङ्कौ च दक्षिणतो दक्षिणाग्नयायतनम् ।
तदायतनमध्यमित्यन्ये ।
तस्मिन्, पक्षे गार्हपत्याहवनीययोरापि मध्ययोरेव ग्रहणम् ।
सर्वाण्येवाग्रयायतनानि पिशीलमात्राणि चतुरश्राणि परिमण्डलानि वा धिष्णियत्वान्मण्डलं गार्हपत्यस्य ।
अर्धमण्डलं दक्षिणाग्नेश्चतुरश्रमाहवनीयस्येत्यैतिहासिकाःसर्वाणि चायतनानि क्षेत्रतस्तुल्यानीत्याहुः ।
तत्रोक्तो मण्डलविधिः आहवनीयस्याक्ष्णयारज्ज्वा चतुरश्रं विहृत्य विधानेन मण्डलं कृत्वा उत्तरार्वं जह्यात्तद्दक्षिणाग्नयायतनम् ॥


कपर्दिक्षाष्यम्


___________________________________________________________


यजमानमात्री प्राच्यपरिमिता वा यथासन्नानि हवींषि संभवेदेवं तिरश्ची प्राञ्चौ वेद्यंसावुन्नयति । प्रतीची श्रोणी पुरस्तादंहीयसी पश्चात्प्रथीयसी मध्ये संनततरैवमिव हि योषेति दार्शिक्या वेदेर्विज्ञायते  ॥ ४.५ ॥

___________________________________________________________



यजमानमात्रीत्यादि दार्शिक्यावेदेःश्रुतिः ।
अस्याःश्रुतेरर्थं विमानविधिनैव व्याचष्टे ।



करविन्दिया व्याख्या

आयतनविहरणानन्तरं प्रकृतिभूतयोर्दर्शपूर्णमासयोर्विहरणमुच्यते ।

(यजमानमात्रीवेदेर्विज्ञायते.)

यजमानमात्रीति ॥ .॥
यजमामात्री षण्णवत्यङ्गुला प्राक्त्वेनापरि मिता ।
तदधिका प्राची प्राङ्मुखा, संभवो व्याप्तिः, यथा हवींषि परस्परसंबन्धेन आसन्नानि भवन्ति तथा तिरश्वी तिर्यङ्भानी स्यात्, आयामस्य त्रिभागोना पश्चत्तिरश्वी ।
"आयामास्यार्धेन पुरस्तात्तिरश्वी" इति बोधायनः ।
पशुबन्धे च तथा दृश्यते, अरत्निभिर्वा चतुर्भिः पश्चात्षड्भिः प्राची त्रिभिः पुरस्तादिति, विकृतिषु वहुहविःषु भहुविस्तारा, अल्पहविः षु प्रकृतिवत् ।
प्राञ्चौ वेद्यंसावुन्नयति प्राक्त्वेन पूर्वान्तमतीतावंसौ कुर्यात्प्रतीची श्रोणी तथा पृथक्त्वेन श्रोण्याकुर्यातंहीयसीतन्वी प्रथीयसी विस्तीर्णा सन्नततरा अतिशयेन तनुः, एवमिव हि योषेति ।
एवमिवहीति शब्दो निपातसमुदायः प्रसिद्धवचनः ।
यथाएवमिव हि पशुः, एवमिव ह्यन्नमद्यत इति ।
एतदेव हि योषा सादृश्यमस्याः ।
यन्मध्ये कृशत्वं पृथ्वंसत्वं पृथुतरश्रोणीत्वं च ।
एतत्"चतुःशिखण्डा युवतिःसुपेशा" इति मन्त्रवर्णाच्च लभ्येत, दार्शिक्या वेदेः दर्शपुर्णमासयोःसाधारणा" पि वेदिः दर्शे पूर्वेद्युर्द्दश्यतया दार्शिकीत्युच्यते ।
यद्वादर्शपूर्णमासयोरेकशेषं कृत्वा निर्देशः,

सुन्दरराजीया व्याख्या

(यजमानमात्री विज्ञायते.)

यजमानमात्री चतुररत्निः पञ्चारत्निर्वा यथाऽसन्नानि हवीषि संभवेत्संगृह्णीयात् ।
एवं तिरश्वी अर्धलक्षणं तिर्यगित्यर्थः ।
उन्नयति दीर्घं नयति ।
प्रतीची प्रतीच्या योषासादृश्यं च "चतुःशिखण्डा" इति मन्त्रवर्णात्दर्शिक्याः दर्शपूर्णमासिक्याः ।



कपर्दिक्षाष्यम्


___________________________________________________________


अपरेणाहवनीयं यजमानमात्री दीर्घं चतुरश्रं विहृत्य तावतीं रज्जुमायम्य मध्ये लक्षणं कृत्वा दक्षिणयोः श्रोण्यंसयोरन्तरा नियम्य लक्षणेन दक्षिणापायम्य निमित्तं करोति । निमित्ते रज्जुं नियम्यान्तौ समस्य । दक्षिणायाः श्रोणेर्दक्षिणमंसमालिखेत् । एवमुत्तरतः । तिर्यङ्मानीं द्विगुणां तथा कृत्वा पश्चात्पुरस्ताच्चोपलिखेत् । विमितायां पुरस्तात्पार्श्वमान्यावुपसंहरेत् । श्रुतिसामर्थ्यात् ॥ ४.६ ॥

___________________________________________________________


इति चतुर्थखण्डः.



अपरेणाहवनीयं एकरज्ज्वादिभिदीर्ङ्घं चतुरश्रं विहृत्य संपाद्य यजमानमात्री पार्श्वमानी यथा सन्नानि हवींषि संभवेत्परस्परासंघटितानि तिष्ठन्ति तथा तिर्यङ्भानी ।
तस्यास्त्रिभागोन वा तिरश्वीति बोधायनीये शुल्बान्तरे प्रतिपादितम् ।
तावतीं रज्जुमभ्यस्य उभयतः पाशौ कृत्वा दक्षिणयोःश्रोण्यंसयोरन्तौ नियम्य पाशौ प्रतिमुच्य लक्षणेन जक्षिणापायम्य निमित्तं शङ्कुं निहत्य तास्मिन् शङ्कौ रज्जुं संयोज्य पाशावुन्मुच्य तेन हस्तेन गृहीत्वा दक्षिणां श्रोणिमारभ्य यावद्दक्षिणांसमालिखेत् ।
एवमुत्तरपार्श्वमालिखेत् ।
एतत्सन्नतत्वं वेदेः ।
तिर्यङ्भान्याप्येवं कुर्यात् ।
तिर्यङ्भानीप्रमाणां रज्जुमभ्स्य मध्ये लक्षणं कृत्वा श्रोण्योरन्ते पाशौ प्रतिमुच्य पार्श्वादपसार्य तत्र शङ्कुं निहत्य तत्र रज्जु प्रबध्यान्तौ समस्य दक्षिणां श्रोणिमारभ्य यावदुत्तरा क्षोणी तावदालिखेत् ।
एवं पुरस्तादपि करोति ।
एवमुन्नयनं श्रोण्यंसौ ।
एवंप्रकारा हि योषा ।
हिशब्दो रूपप्रसिद्धौ ।
प्राक्छिराःस्त्री एवमेवेत्यर्थः ।
विमिताया मेवं चतुरश्रमापादितायां पुरस्तात्पार्श्वमान्यावुपसंहरेत्, सङ्कोचयेत् ।
श्रुतिसामर्थ्यात्"पुरस्तादंहीयसी" इति यैषा श्रुतिः तस्याःसामर्थ्यात् ।
इतरथा योषासादृश्यमपि न स्यात् ॥


इति चतुर्थःखण्डः





करविन्दीया व्याख्या



एताद्विहरणेन व्याचष्टे.

(अपरेणाहवनीयमेवमुत्तरतः.)

अपरेणेति ।
अपरेणाहवनीयं आहवनीयस्य पश्चात्समीपे ।
गार्हपत्याहवनीययोर्यद्यपि महदन्तरालं तथाप्याहवनीयसमीप एव वेदिः ।
केचिद्विस्तारद्विगुणायामं दीर्घमिच्छन्ति ।
उक्तप्रमाणं दीर्घचतुरश्रमाहवनीयमपरेण विहृत्य श्रोण्यंसेषु शङ्कुन्निहत्य यावदायामः तावतीं रज्जुमभ्यस्य आयामद्विगुणां रज्जुं कृत्वा मध्ये लक्षणं निरञ्जनं कृत्वा दक्षिमयोःश्रोण्यंसयोरन्तौ नियम्य निरञ्जनेन दक्षिणापायम्य शङ्कुं निहत्य तस्मिन् रज्जुं प्रतिमुच्य पाशावेकीकृत्य श्रोण्या आरभ्य यावदंसं वृत्तमार्गेणालिखेत् ।
उत्तरपार्श्व उत्तरतोऽपायम्य एवमेव कुर्यात् ॥


(तिर्यङ्भानीं द्विगुणांलिखेत्)

तिर्यङ्भानीमिति ।
पूर्वां तिर्यङ्भानीं पूर्ववद्द्विगुणां कृत्वा पुरतोऽपायम्य दक्षिणस्मदंसात्प्रक्रम्य उत्तरमंसमालिखेत्, पश्चिमया तिर्यङ्भान्या पश्चादप्येवमेव कुर्यात्, वेदिप्राचीमितां रज्जुं गार्हपत्याहवनीययोरन्तरालमित्युक्तप्रकारेण वेद्या दक्षिणोत्तरमायम्य पूर्ववद्द्वितृतीयदेशे लक्षणं कुर्यातुदग्बहिर्वेदेरुत्तरतः उत्तरार्थं लक्षणं च कृत्वा वेद्याः पश्चादप्यवेमेव वितृतीये लक्षणं कुर्यात्. गार्हपत्याहवनीययोर्मध्यंमध्यदेशः तत्र लक्षणं कुर्यात् ॥


(विमितायांश्रुतिसामर्थ्यात्.)

विमितायामिति ।
विमितायां चतुरश्रीकृतमात्रायां लेखाकरणात्प्रागेव पार्श्वमान्यौ पुरस्तात्पुरत उपसंहारेत्संकोचयेत् ।

इति चतुर्थः खण्डः.





सुन्दरराजीया व्याख्या.

(अपरेण श्रुतिसामर्थ्यात्)

तस्या विहरणमाह

निमित्ते रज्जुं रज्जुमध्यं नियम्य प्रतिमुच्य दक्षिणायै दक्षिणस्याः श्रोणेरारभ्य दक्षिणमंसं प्रत्यालिखेत् ।
तिर्यङ्भान्योरपि मध्ये लक्षणं कृत्वा श्रोण्योरंसयोश्वान्तौ नियम्य पश्चात्पुरस्ताच्चापायम्येत्यादि द्रष्टव्यम् ।
एतदेव श्रोण्यंसयोरुन्नयनम् ।
विमितायां चतुरश्रीकृतायां संनमनात्पूर्वमेव किञ्चिदुपसंहरेत्, "पुरस्तादंहीयसी" इति श्रुतिसामर्थ्यात् ।
अत्र बोधायनः

"यजमानमात्री प्राची, तस्या एवार्धं पुरस्तात्तिरश्वी, त्रिभागोना पश्चात्तिरश्वी त्रिंशत्पदानि" इति ॥


कपर्दिभाष्यं
## ०५
___________________________________________________________


त्रिंशत्पदानि प्रक्रमा वा पश्चात्तिरश्वी भवति । षट्त्रिंशत्प्राची चतुर्विंशतिः पुरस्तात्तिरश्चीति सौमिक्या वेदेर्विज्ञायते  ॥ ५.१ ॥

___________________________________________________________


___________________________________________________________


षट्त्रिंशिकायामष्टादशोपसमस्य अपरस्मादन्ताद्द्वादशसु लक्षणं पञ्चदशसु लक्षणं पृष्ठ्यान्तयोरन्तौ नियम्य पञ्चदशकेन दक्षिणापायम्य शङ्कुं निहन्त्येवमुत्तरतःश्रोणी । विपर्यस्यांसौ पञ्चदशिकेनैवापायम्य द्वादशिके शङ्कुं निहन्ति । एवमुत्तरतस्तावंसौ  ॥ ५.२  ॥

___________________________________________________________



पदानीत्यस्मदीया श्रुतिः ।
त्रिंशत्पदानि प्रक्रमा वा पश्चात्तिरश्वीति ।
तिर्यङ्भानी भवति ।
षट्त्रिंशत्पृष्ठ्या प्राची चतुर्विंशतिः पुरस्तात्तिर्यङ्भानी भवतीति सौमिक्या वेदेः सोमे श्रुतिः ।
षट्त्रिंशिकायां रज्ज्वां अष्टादशोपसमस्य प्रक्षिप्यान्तयोः पाशौ कृत्वापरस्मादन्ताद्द्वादशसु लक्षणं पञ्चदशसु लक्षणं निरञ्जनं कृत्वा पृष्ठ्यान्तयोः प्राग्वंशस्य मध्यमाल्लालाटिकात्तीन्प्राचः प्रक्रमान् प्रक्रम्य शङ्कुं निहत्य तस्माच्च पुरस्तात्षट्त्रिंशत्प्रक्रमे शङ्कू निहत्य तयोः पाशौ प्रतिमुच्य पञ्चदशकेन दक्षिणापायम्य शङ्कं निहन्यात् ।
सा दक्षिणा श्रोणी ।
एवमुत्तरतोऽपसार्य शङ्कुं निहन्यात् ।
सोत्तरा श्रोणी ।
विपर्यस्तयांसौ ।
पञ्चदशिकेनैवोपायम्य द्वादशके शङ्कू निहन्त्यैवमुत्तरतस्तावंसौ ।
शङ्कोः पाशावुन्मुच्य पूर्वपाशमपरस्मिन्प्रतिमुञ्चेत् ।
अपरं पूर्वस्मिन्प्रतिमुञ्चेत् ।
स विपर्यासः ।
विपर्यस्तयाएवं कृतया रज्ज्वांऽसौ मातव्यौ ।
तेनैव निरञ्जनेन दक्षिणापसार्य द्वादशके शङ्कुं निहन्यात् ।
तेनैवोदगपसार्य द्वादशके शङ्कुः ।
तावंसौ ।
महावेद्या मानं किमिर्थमिदमुच्यते ।
यावता सिद्धमेतत्? अनेकरज्जुविहरणविवक्षयोक्तमिति केचित्परिहरन्ति ।
आयामं वेत्यस्मिन् पक्षे द्वादशके लक्षणम् ।
पञ्चदशके लक्षणे च सप्तविंशतौ निरञ्जनमिति लक्षणबाहुल्यप्रतिपादनार्थमित्यपरे ।
समचतुरश्राणां दीर्घचतुरश्राणां च विहरणमुक्तम् ।
इह तु दीर्घविषमचतुरश्रस्येत्यन्ये ।



___________________________________________________________


तदेकरज्ज्वा विहरणम्  ॥ ५.२  ॥

___________________________________________________________



___________________________________________________________


त्रिकचतुष्कयोः पञ्चिकाक्ष्णयारज्जुः । ताभिस्त्रिरभ्यस्ताभिरंसौ । चतुरभ्यस्ताभिःश्रोणी  ॥ ५.३ ॥

___________________________________________________________



यस्य चतुरश्रस्य त्रिका तिर्यङ्भानी चतुष्का पार्श्वमानी तस्या अक्ष्णया रज्जुः पञ्चिका ।
ताभिरंसौ मातव्यौ ।
त्रिकं त्रिरभ्यासयुक्तं द्वादश भवन्ति ।
चतुष्कं (षोडश पञ्चिका) विशतिःष ।
युपावटीयाच्छङ्कोः पश्चात्षोडशसु शङ्कुं निहत्य तस्मिन् पञ्चिकां साभ्यासं प्रतिमुच्य यूपावटीये साभ्यासं त्रिकं प्रतिमुच्यांसावायच्छेत् ।
चतुरभ्यस्ताभिःश्रोणी ।
ताभिरेव चतुरभ्यासयुक्ताभिः श्रोणी मातव्यौ ।
विंशेषु शङ्कुं निहत्य तस्मिन् पञ्चिकां साभ्यासं पञ्चविंशतिं प्रतिमुच्य पञ्चदशिकां प्रतिमुच्य ताभिःश्रोणी विहरेत् ॥


करविन्दीया व्याख्या.

दर्शपूर्णमासवेदिविहरणानन्तरं प्रकृतौ सौम्यवेदिविमानमुच्यते ।

(त्रिंशत्पदानि प्रक्रमा वा वेदेर्विज्ञायते)

त्रिंशदिति ॥
त्रिंशत्पदान्.इ पश्चात्तिरश्वी भवतीति तैत्तिरीयकश्रुतिः ।
त्रिंशत्प्रक्रमेति शाशान्तरीया, अतो विकल्पः, यद्यपि कर्मोपतेशः प्रक्रमशब्देन प्राग्वंशस्य मध्यमाल्लालाटिकात्र्रीन् प्राचः प्रक्रमानिति तत्रापि श्रुत्योर्वैकल्पिकत्वेन प्रदर्शनार्थः प्रक्रमशब्दः ।
तत्र प्रक्रमायत इति प्रक्रमाशब्दः ।
पश्चात्तिरश्वी पश्चात्तिर्यङ्भानी प्राची आयामः पुरस्तास्तिरश्वी तिर्यङ्भानी विमानमुच्यते ॥


(षट्त्रिंशिवंसौ)

षट्त्रिंशिकायामिति ॥
षट्त्रिंशिका षट्त्रिंशत्प्रमाणा रज्जुः, तस्यामष्टादशोपसमस्य संयोज्यापरस्मात्पश्चिमादन्तादारभ्य द्वादशसु लक्षणमंसार्थं, पञ्चदशसु लक्षणं श्रोण्यर्थं, प्राग्वंशस्य मध्यमाल्लालाटिकात्र्रिन् प्राचः प्रक्रमानतीत्य ततः पुरस्तात्षट्त्रिंशत्प्रमाणां प्राचीं लेखामालिखेत सा पृष्ठ्या तदन्तयोः शङ्कु निहत्य तयोः पाशौ प्रतिमुच्य पञ्चदशिकेन लक्षणेन दक्षिणापायम्य शङ्कुं निहन्ति सा दक्षिणा श्रोणी, एवमुत्तर तोऽपायम्य शङ्कुः, सोत्तरा श्रोणी, विपर्यस्तयांसौ
विपर्यस्तपा शयांऽशौ मातव्यौ ।
पञ्चदशिकेनैवापायम्य द्वादशिके शङ्कुः, दक्षिणतः उत्तरतश्च तावंसौ ।
ननु "तदर्थमभ्यस्यापरस्मिन्" इत्य नेनैब विहरणेनास्मिन्विहरणे सिद्धे किमर्थमिह पुनर्वचनम्, उच्यतेसङ्ख्यापूर्वागमार्थमिति केचित्परिहरन्ति, अनेकरज्जुविवक्षया इत्यन्ये, आयामाभ्यासेषु द्वादशसु लक्षणं पञ्चदशसु लक्षणं सप्तविंशत्यादौ निरढञ्जनमिति लक्षणबाहुल्यप्रतिपादनार्थमित्यपरे ।
दीर्घचतुरश्राणां च तत्र विहरणमुक्तम् ।
इह तु विषमदीर्घचतुरश्रस्येत्यपरे ॥


(तदेकरज्ज्वा विहरणम्)

तदिति ॥
एका चासौ रज्जुश्वेत्येकरज्जुः, एकयैव रज्ज्वा श्रोण्यंसानां विहरणम् ।
द्विशङ्कुना त्रिशङ्कुना पञ्जशङ्कुना वा योगेन यद्विहरणमुक्तं तदिदमित्युक्तमनुभाषते अनेकरज्जुविधित्सया ॥


(त्रिकचतुष्कयोःपञ्चिकाक्ष्णयारज्जुः)

त्रिकेति ॥
त्रिका त्रिप्राणा चतुष्का चतुष्प्रमाणा पञ्चिका पञ्चप्रमाणा ।
त्रिकचतुष्कयोरिति आयामाभ्यासप्राप्तमनूद्यते, तदभ्यासेन श्रोण्यंसविधानार्थं एवमुत्तरेष्वभ्यासेषु ॥


(ताभिस्त्रिरभ्यस्ताभिरंसौ)

ताभिः पृथक्पृथक्रिरभ्यस्ताभिः त्रिरुपरि निक्षेप्ताभिः, त्रिकात्त्रिरभ्यस्तात्द्वादश, चतुष्कात्र्रिरभ्यस्तात्षोडश, पञ्चकात्त्रिरभ्यस्तात्विंशतिः, ताभिरंसौ मातव्यौ ॥


(चतुरभ्यस्ताभिःश्रोणी)

त्रिकाच्चतुरभ्यस्तात्पञ्चदश, चतुष्काद्विंशतिः, पञ्चकात्पञ्चविंशतिः, ताभिःश्रोण्यौ मातव्यौ ।
यूपावटीयाच्छङ्कोः पश्चात्षोडशसु शङ्कुं न्निहत्य तस्मिंस्त्रिरभ्यस्तां पञ्चिकां चतुरभ्यस्तां प्रतिमुच्य यूपावटीये त्रिरभ्यस्तां त्रिकां चतुरभ्यस्तां प्रतिमुच्य प्रथमनिहितशङ्कौ चतुरभ्यस्तां त्रिकांप्रतिमुच्य ताभ्यां श्रोण्यौ, आयामाभ्याससिद्धमिदम् ।
आयामद्विगुणाभ्याससिद्धं वा ॥


सुन्दरराजीया व्याख्या.

(त्रिंशत्पदानि प्रक्रमा वा वेदेर्विज्ञायते)

पदं च द्विविधमुक्तं बोधायनेन"दशाङ्गुलं क्षुद्रपदं पदं पञ्चदशाङ्गुलम्" इति ।
द्वादशाङ्गुलमिति कात्यायनः ।
एतानित्रिविधानि पदानि लौकिकेन पदेन विकल्प्यन्ते ।
तथा वक्ष्यति"पदे युगेऽरद्नौ" इत्यादि ।
एतान्येव चतुर्विन्धानि पदानि द्विगुणानि त्रिगुणानि च प्रक्रमाः ।
ते च सप्तविधाः ।
तत्र साग्निचित्ये सोमे पदैर्विमानं न लभ्यते अग्निक्षेत्रासंभवात् ।
एवं सप्तविधेऽग्नौ विंशत्यङ्गुलस्य निवृत्तिर्व्याख्याता, अनग्निचित्ये तु सर्वेषामेव प्रदप्रक्रमाणामिच्छया विकल्प इति केचित् ।
अन्ये पुनरेवं व्यवस्थामिच्छन्तिपदैश्चतुर्विधैर्विंशत्यङ्गुलेन वा प्रक्रमेण मानमनग्निचित्ये ।
एकविधाग्नौ विंशत्यङ्गुलेन, द्विविधादिषु पञ्चविधपर्यन्तेषु चतुर्विंशत्यङ्गुलेन, षड्विधादिषु द्वाद शविधपर्यन्तेषु विंशत्यङ्गुलेन लौकिकेन वा द्विपदेन, त्रयोदशविधादिषु षट्त्रिंशदङ्गुलेनेत्यादि ।
सर्वेषामपि पक्षे अग्नयः पञ्चचत्वारिंशदङ्गुलेन प्रक्रमेण संभवन्ति ।
तत्राग्न्यनुगुणा वेदे र्विवृद्धिः कर्तव्या ।
यृपैफादशिन्यां न्यायस्य प्रक्रमास्थानीयः, एकशतविधे अशीत्यङ्गुल इत्यादि ।

अथास्या वेदेर्विंहरणमाह

(षट्त्रिंशिकायांविहरणम्)

यावदायां प्रमाणमित्युक्तस्य मानस्यायं प्रपञ्चः ।

अथास्या एव वेदेरनेकरज्ज्वा विहरणमाह



(त्रिकचतुष्कयोःश्रोणी)

त्रिकचतुष्कयोस्तिर्यक्पाश्वमान्योः अभ्यस्ताभिः उपक्षिप्ताभिः, यथा त्रिका त्रिरभ्यस्ता द्वादशिका, चतुष्का त्रिरभ्यस्ता षोडाशेका, पञ्चिका त्रिरभ्यस्ता विंशतिका ।
एताभिस्तिसृभिरभ्यस्ताभिरंसौ मातव्यौ ।
एताभिरेव चतुरभ्यस्ताभिः पञ्चदशिकया विंशिकया च श्रोणी मातव्ये ।
द्विरभ्यस्ताभिरप्येताभिरंसौ मातुं शक्येते ।
सर्वत्र द्वादशिकांऽसयोः ।
तिर्यङ्भानी पञ्चदशिका ।
श्रोण्योरितरा पृष्ठ्यायां पार्श्वमानी एवं षड्भीरज्जुभिर्विहरणम् ।
एवमुत्तरत्र ॥


कपर्दीया भाष्यम्.

प्रथमनिहते शङ्कौ त्रिकं साभ्यासम् ।


___________________________________________________________


द्वादशिकापञ्चिकयोस्त्रयोदशिकाक्ष्णयारज्जुः, ताभिरंसौ द्विरभ्यस्ताभिः श्रोणी  ॥ ५.४ ॥

___________________________________________________________



युपावटीयाच्छङ्कोः पश्चात्पञ्चसु शङ्कुं निहत्य तस्मिन् त्रयोदशिकां प्रतिमुच्य यूपावटीये पञ्चिकां द्वादशिकां च प्रतिमुच्य ताभिरंसौ मातव्यौ ।
द्विरभ्यस्ताभिःश्रोणी ।
यूपावटीये त्रयोदशिकां साभ्यासां प्रतिमुच्य साभ्यासां द्वादशिकां च प्रथमनिहते पञ्चिकां च साभ्यासाम्, ताभिः श्रोणी मातव्यौ ।



करविन्दीया व्याख्या.

(द्वादशिका रज्जुः)

स्पष्टार्थमिदम् ॥


(ताभिःश्रोणी)

यूपावटीयशङ्कोः पश्चात्पञ्चदशसु शङ्कुं निहत्य तस्मिंस्त्रयोदशिकां प्रतिमुच्य यूपावटीये द्वादशिकां प्रतिमुच्य ताभ्यामंसौ ।
तथा प्रथमनिहतशङ्कौ द्विरभ्यस्तां पञ्चिकां प्रतिमुच्य यूपावटीये द्विरभ्यस्तां त्रयोदशिकां प्रतिमुच्य ताभ्यां श्रोण्यौ ।

अर्धाभ्यासप्राप्तमिदमायामचतुर्गुणाभ्यासप्राप्तं वा ॥


सुन्दरराजीया व्याख्या.

(द्वाददिशिका श्रोणी)

द्विरभ्यस्ताभिः षव्डिंशिकादिभिः ।



कपर्दिक्षाष्यम्.

___________________________________________________________


पञ्चदशिकाष्टिकयोः सप्तदशिकाक्ष्णयारज्जुः । ताभिःश्रोणी  ॥ ५.५  ॥

___________________________________________________________



प्रथमनिहताच्छङ्कोः पुरस्तादष्टसु शङ्कुं निहत्य तस्मिन् सप्तदशिकामामष्टिकां च प्रतिमुच्य प्रथमनिहते पञ्चदशिकाम् ।
ताभिः श्रोणी ॥


___________________________________________________________


द्वादशिकापञ्चत्रिंशिकयोः सप्तत्रिंशिकाक्ष्णयारज्जुः । ताभिरंसौ  ॥ ५.५  ॥

___________________________________________________________



प्रथमनिहताच्छङ्कोः पुरस्तात्प्रक्रमे शङ्कुं निहत्य तस्मिन् सप्तात्रिंशिकां पञ्चत्रिंशिकां च प्रतिमुच्य यूपावटीये द्वादशिकाम् ।
ताभिरंसौ मातव्यौ ॥


___________________________________________________________


एतावन्ति ज्ञेयानि वेदिविहरणानि भवन्ति  ॥ ५.६ ॥

___________________________________________________________



एतावन्त्येव शुद्धमूलानि ज्ञातुं शक्यानि वेदिविहरणानि भवन्ति ।
अन्ये शुद्धमूलाः कल्पयितुमशक्याः ।
तस्मादेतावन्तीत्यवधार्यन्ते



करविन्दीया व्याख्या.

(पञ्चदशिका श्रोणी)

प्रथमनिहतशङ्कौ पञ्चदशिका, ततः पुरस्तादष्टासु सप्तदशिका, ताभ्यां श्रोण्यौ ।
आयामत्रिगुणाभ्यासप्ताप्तमिदं आयामतृतीयद्विकाभ्यासप्ताप्तं वा ॥


(द्वादशिका ताबिरंसौ)

द्वादशिकेति ।
इदमपि गतार्थम् ।
यूपावटीये द्वादशिका, प्रथमनिहतशङ्कोः पुरस्तात्प्रक्रममात्रे शङ्कुं निहत्य तस्मिन् सप्तत्रिंशिका, ताब्यामंसौ, पञ्चमद्वयाभ्यासप्राप्तमिदं, पञ्चगुणाभ्यासप्ताप्तं वा ।



(एतावन्ति भवन्ति)

एतावन्तीति ॥
शुद्धमूलतय्.आ ज्ञातुं शक्यानि एतावन्त्ये वेत्यवधारणा ।
एतावन्त्युक्तानि, अन्यान्यपि उन्नेयानि, सच्छेदाभिः रज्जुभिर्निर्ह्रासवृद्धिभ्यां च वेदिविहरणानि भवन्त्येव, यद्यपि इदं विहरणमेकरज्ज्वा द्विसयोगेनैव व्याख्यतम्, तथा त्रि शङ्कुपञ्चशङ्कुभ्त्यामपि निर्ह्रासवृद्धिभ्यां यथा योगं विहर्तव्यः, इतरथा तयोर्विधानस्यादृष्टार्थत्वकल्पनाप्रसङ्गात्, अतो निदर्शनमेतत्सर्वविहरणानाम् ।



सुन्दरराजीया.

(पञ्चदशिका भवन्ति)

छेदरहितान्येतावन्ति ।
सच्छेदान्यन्यान्यपि बहूनि सन्ति यथा

अर्धद्वादशिकार्धचतुर्थिकयोरर्धत्रयोदशिकाक्ष्णयारज्जुः, ताभिरंसौ ।
पञ्चदशिकासपादैकादशिकयोः पादोनैकान्नविंशिकाक्ष्णयारज्जुः, ताभिःश्रोणी इत्यादि ।



कपर्दिभाष्यम्.

___________________________________________________________


अष्टविंशत्योनं पदसहस्रं महावेदिः  ॥ ५.७  ॥

___________________________________________________________


नवशतानि द्विसप्ततिश्च (९७२) पदक्रमाणि प्रक्रमप्रमा णानि वा चतुरश्राणि महावेदेः ।
महद्रहणं किमर्थम्? पदप्रमितायां महावेद्यां सदोहविर्धानादीनामपि पदनेवै मानार्थं, प्रक्रममितायामरत्निप्रक्रमैरेव नवारत्निः तिर्यङ्भानत्यिरत्निमानं सदसो विहितम् ।
नवारत्नि तिर्यगिति नियतप्रमाणविधानातरत्निनैन विधानमनुमीयते ।
तथा हविर्धानस्य त्र्यरत्नि विस्तारं नवारत्नयायाममित्यनुमीयते ।
तत्कथं पदेन तयोर्मानं लभ्यते इत्युच्यते, चत्वारिंशदधिकानि पञ्चदशाङ्गुलमिति वचनात् ।
सदसः पश्चात्पञ्चचत्वारिंशदङ्गुलं षोडसाधिकं शतद्वयं सदोहविर्धानयोर्मध्यं पञ्चचत्वारिंशदङ्गुलं षोडशाधिकं शतद्वयं सदोहविर्धानयोर्मध्यं पञ्चचत्वारिंशत्संचरः ।
हविर्धानस्य षोडशाधिकं शथद्वयम् ।
अवशिष्टमष्टादशाङ्गुलम् ।
तस्मादुत्तरवेदिसदोहविर्धानानां अन्तर्वेद्यसंभवात्वृद्धिः कल्पनीया ।
अरत्नेर्वा ह्रासः कल्पनीयः ।
तदुभयमचोदितं भवति ।
अतोयेन वेदिर्मिता तेनैव तेषां मानार्थं पहद्रहणं स्थितम् ।



करविन्दीया व्याख्या.

(अष्टाविंशत्यूनंमहावेदिः)

द्विसप्ततिः नवशतानि च पदपरिमितानि क्षेत्राणि महावोदेः, प्रक्रममानेऽप्येवम् ।
पदग्रहणं किमर्थं, उच्यतेपदग्रहणमहद्व्रहणाम्यामेतत्ज्ञायतेवेद्याः पदेन माने सदोहविर्धानयो रपि पदेन मानं नारत्निभिः, उत्तरवेदिश्च युगमात्री न सर्वतो दशपदेति प्रक्रममितायां वेद्यामरत्निविहितयोःसदोहविर्धानयोःसर्वतो दशपदाया उत्तरवेदेश्वासंभवात्पदेनैव सदोहविर्धान. योर्विमान युगमात्रोत्तरवेदिरिति सिद्धम् ।
संख्यानप्रयोजनं वोदन्तृतीये यजत इत्यादिषु ।



सुन्दरराजीया.

अष्टाविंशत्यूनंमहावेदिः.

पदग्रहणं प्रक्रमस्याप्युपलक्षणम् ।



कपर्दिक्षाष्यम्
___________________________________________________________



___________________________________________________________


दक्षिणस्मादंसाद्द्वादशसु दक्षिणस्यां श्रोण्यां निपातयेत् । छेदं विपर्यस्योत्तरत उपदध्यात् । सा दीर्घा चतुरश्रा । तथा युक्तां संचक्षीत  ॥ ५.७  ॥

___________________________________________________________



दक्षिणस्मादंसादारभ्य द्वादशस्वेव श्रोण्यां विपादयेत् ।
त्रीणि पदानि श्रोणिदेशे, विपर्यस्योत्तरस्मिन्नंसे मनसा स्थापयेत् ।
एवं कृते सप्तविंशतिविस्तारा षट्त्रिंशदायता दीर्घचतुरश्रा भवति ।
तथाभूतां वेदिं सप्तविंशतिं षट्त्रिंशत्या गुणिते सति अष्टाविंशत्यूनपदसहस्रं भवति ।



___________________________________________________________


सौमिक्या वेदितृतीयदेशे यजेतेति सौत्रामण्या वेदेर्विज्ञायते  ॥ ५.८  ॥

___________________________________________________________



वेदितृतीये यजेतेति दार्शिकपाशलकयोरशंभवात्सौमिकं लभ्यते ।
अतःसौमिक्या इत्युक्तम् ।



___________________________________________________________


प्रक्रमास्य द्विकरणी प्रक्रमस्थानीया भवति त्रिकरण्या वा  ॥ ५.८  ॥

___________________________________________________________



तृतीयकरणी प्रक्रमस्थाना, स्थानान्ताद्विभाषेति छप्रत्ययः ।
तृतीयकरणीं प्रक्रमं कृत्वा षट्त्रिंशिकायामित्यादिना विहरेत् ।
तृतीयकरण्या वा वक्ष्यमाणेन विधिना ।



___________________________________________________________


अष्टिका दशिकेति तिर्यङ्मान्यौ । द्वादशिका पृष्ठया  ॥ ५.८  ॥

___________________________________________________________



अष्टिका पुरस्तात्तिर्यङ्भानी ।
द्वादशिका पृष्ठया ।
द्वादशसु षडुपसमस्यापरस्मादन्तात्पञ्चसु लक्षणं चतुर्षु लक्षणं कृत्वा पृष्ठयान्तयोरन्तौ नियम्य पञ्चकेन दक्षिणा पसार्य शङ्कुं निहन्यात् ।
एवमुत्तरतस्ते श्रोणी ।
विपर्यस्तयांसौ ।
पञ्चकेन दक्षिणापायम्य चतुर्षु शङ्कुं निहन्यात् ।
एवमुत्तरतस्तावंसौ भवतः ।


___________________________________________________________


त्रीणि चतुर्विंशानि पदशतानि सौत्रामणिकी वेदिः  ॥ ५.९ ॥

___________________________________________________________



दक्षिणस्मादंसादारभ्य चतुर्ष्वव दक्षिणस्यां श्रोण्यां विपात्य शेषं विपर्यस्येत्यादि पूर्वावत् ।
द्वादशपदविस्तारा द्वादशपदायामा भवति एवं संचक्षीत ॥


___________________________________________________________


द्विस्तावा वेदिर्भवतीत्यश्वमेधे विज्ञायते  ॥ ५.१० ॥

___________________________________________________________


कस्य द्विस्तावा? सौमिक्याः प्रकृतत्वात्प्रकृतित्वाच्च ।

इति पञ्चमःखण्डः.





करविन्दीया व्याख्या.

क्षेत्रतृतीयग्रहणं न प्रमाणमिति तृतीयग्रहणमिति कथं संख्यायात इत्यत आह

दक्षिणस्मादंसासंचक्षीत.

वेद्या दक्षिणस्मादंसादारभ्य द्वादशसु दक्षिणस्यां श्रोण्यां लेखा निपातयेद्रज्जुं वा तां निपात्य तब्दहिश्छिन्द्यात् ।
लेखाया बहिर्भूतं छेदं विपर्यस्यविपर्यासं कृत्वा इतरतःितरस्मात्पार्श्वे स्थापयेदेवं सप्तविंशतिविस्तारा षट्त्रिंशदायता दीर्घचतुरश्रा वेदिर्भवति, तथा युक्तां तथा भूतां गणयेत् ।
एतेन विषमचतुरश्राणां संख्यानप्रकारो वेदितव्यः ।

वेदिप्रसङ्गाद्विकारा उच्यन्ते

(सौमिक्या विज्ञायते.)

सुत्रामदैवत्या सौत्रामणी, तस्या वेदितृतीये यजेत इति श्रूयते ।
वेद्यास्तृतीयो देशः वेदितृतीयदेशः, स कस्याः, सौमिक्याः, किमोदनं शालीनां सक्त्वाढकपरिमितानामिति वत् ॥


(प्रक्रमपृष्ठया.)

प्रक्रमतृतीयकरणी व्याख्याता प्रक्रमास्थानीया भवति ।
"स्थानान्ताद्विभाषा" इत्यादिना स्वार्थे छप्रत्ययः ।
तथा षट्त्रिंशतिकायामित्यादिना कौमिकवद्विमानं त्रिकरणी चोक्ता, अष्टिकादशिके तिर्यङ्भान्या द्वादशिका पृष्ठया तत्पक्षे अष्टप्रमाणा पुरस्तात तिर्यक्, दशप्रमाणा पश्चात्तिर्यक्, द्वादशायामः द्वादशिकायां षडुपसमस्य चतुसृषु पञ्चसु लक्षणं पञ्चसु श्रोण्या चतसृष्वंसौ ।
वेदितृतीयत्वं क्षेत्रत इत्याह (त्रिणि चतुर्विंशानि पदशतानि सौत्रामणिकी वोदिः.)

चतुर्विंशत्यधिकानि त्रीणि शतानि सौत्रामणिकी वेदिः ।
दक्षिणस्मादंसादित्यादि सौमिकवत् ।
प्रक्रमस्य तृतीयकरणीति दर्शनात्, अत्रापि पदप्रक्रमौ विकल्पितौ ।
प्रकमशब्देनोपक्रम्य पदशब्देनोपसंहारादन्यत्राप्यष्टासु प्रक्रमेष्वित्यादिषु पदेनापि विमानं लभ्यत इति सूचितम् ।

द्धिस्तावा वेदिर्भवतीत्यश्वमेधे विज्ञायते.)

प्रकृतत्वात्प्रकृतित्वाच्च सौमिक्या एव द्विस्तावाद्विगुणा वेदिरश्वमेधे भवति, पशुगणसंबन्धाद्यूपानां चोदकप्राप्तरथाक्षमात्रान्तरालता प्रत्यक्षविहितद्विस्ताववचनात्बाध्यते ।
अतोऽत्रयथा संभवान्तराला एव एकविंशतियूपाः ।
त्रिस्तावान्नीत्वा त्रिपदक्रमः द्विस्तावा ।
यूपैकादशिनी पक्षे वेदिविवृद्धिर्भवतीत्येव ।



सुन्दरराजीया व्याख्या.

संख्यानोपायमाह

(दक्षिणस्मादंसंचक्षीत.)

दक्षिणस्मादंसादारभ्यापरान्ते पृष्ठचाया दक्षिणतो द्वादशसु रज्जुं निपातयेत् ।
तद्दक्षिणतश्छेदं दीर्घं त्रिकोणं मनसा विपर्यस्य उत्तरपार्श्व उपदधयात्, सा षट्त्रिंशित्प्राचिका सप्तविंशतिव्यासा दीर्घचतुरश्रा भवति, तथाभूतां गणयेत् ।
सप्तविंशतिषट्त्रिंशतोःसंवर्गे कृते नव शतानि द्विसप्ततिश्च भवन्ति ।

(सौमिक्या भवति.)

प्रक्रमाग्रहणं पदस्याप्युपलक्षणम्, एवं पदशतानीति पद ग्रहणं प्रक्रमस्योपलक्षणमिति शेषः ॥


(त्रिकरण्या वा पृष्ठया.)

दशाङ्गुलपदस्य त्रिकरणी सप्तदशाङ्गुलयः एकादश तिलाश्च अं? ७ ति ११ द्वादशा ङ्गुलस्य विंशत्यङ्गुलयः सप्तविंशतितिराश्च अं २० ति २७ पञ्चदशाङ्गुलस्य तिलोनषड्विंशतिरङ्गुलयः ।
एवं प्रक्रमाणामपि द्रष्टव्यम् ॥


(त्रीणि सौत्रामणिकीवेदिः.)

काठकाग्नीनामप्येषा ।

द्विस्तावा वेदिर्भवतत्यिश्वमेधे विज्ञायते

इति पञ्चमःखण्डः





कपर्दिभाष्यम्.

## ०६
___________________________________________________________


प्रक्रमस्य द्विकरणी प्रकमस्थानीया भवति  ॥ ६.१ ॥

___________________________________________________________



द्विकरण्या प्रमाणतृतीयेन वर्धयेदित्यादिना वर्धितेन तदेव विहरणम् ।


___________________________________________________________


प्रक्रमो द्विपदस्त्रिपदो वा । प्रक्रमे याथाकामी शब्दार्थस्य विशयित्वात् ॥ ६.२  ॥

___________________________________________________________



द्विपदस्त्रिंशदङ्गुलः ।
त्रिपदः पञ्चचत्वारिंशदङ्गुलः ।
पदं पञ्चदशाङ्गुलमिति वचनाद् ।
काम इच्छा ।
यथाकाम एव याथाकामी यथेच्छा तथा गृह्णीयात् ।
प्रक्रमेऽध्यर्धप्रक्रमो विप्रकृष्टप्रक्रम इति नैवमन्वर्थसंज्ञा ।
पदाधिकस्य मानार्थस्य वाचको यथा यौगिकः तथा द्विपदं त्रिपदं वा वक्ति, क्रामत्यनेनेति क्रमः ।
प्रकृष्टः क्रमः इति निरूढः, कल्पनार्थद्रव्ये वचनात्पदाधिकं प्रक्रम इति शब्दार्थस्य विशयित्वात्विशयित्वं कल्पितार्थानामपि वाचकत्वादनेकवाचकत्वम् ।
शब्दार्थानां विशयित्वं यतः, कस्य पदादयो ग्रहीतव्याः इत्याह



___________________________________________________________


यजमानस्याध्वर्योर्वा । एष हि चेष्टानां कर्ता भवति  ॥ ६.२  ॥

___________________________________________________________



यजमानस्य पदं ग्राह्यं स्वामित्वात् ।
अध्वर्योर्वावाशब्दः पक्षव्यावृत्तौ ।
न यजमानस्य ।
अध्वर्युरेव कुतः? एष हि चेष्टानां कर्ता भवति ।
चेष्टयन्त इति चेष्टाः कर्माणि ।
स कर्मणां कर्ता यतः हिशब्दो हेतौ ।
तस्मादध्वर्योरेव न यजमानस्य ।



करविन्दीया व्याख्या.

(प्रक्रमस्य भवति)

द्विस्तावायां वेद्यां अश्वमेधे प्रक्रप्रस्य द्विकरिणी प्रक्रमस्थाने भवति प्रमाणद्विकरण्या विहरेत् ।



(प्रक्रमो विशयित्वात्).

पदं पञ्चदशाङ्गुलम्. द्विपदं त्रिंशदङ्गुलम्. त्रिपदं पञ्च चत्वारिंशदङ्गुलम्, द्विपदे त्रिपदे च प्रक्रमव्यवहारादुभयमिह ग्राह्यम् ।
अथवा प्रक्रमः पदविक्षेपवाची, पदादयोऽत्र मान साधनभूता गृह्यन्ते ।
अतो न विक्षेपमात्रेण प्रयोजनम् ।
किनतु तत्मंबन्धिना केनचिद्द्रव्योण, अतो विक्षेपफलभूतसंयोगविभागाभ्यामुपलक्षितदेशान्तरालपरिमितरज्ज्वादिना प्रयोजनम्, गच्छन् हि सर्वो जनः एकं पदं विक्षिप्य निदधाति, तत्र निर्विकारं संगच्छन समः पुरुषः, स्थितनिधीयमानयोः पदयोरन्तरालं यथा पदपरिमितं भवति तथा गच्छति, अतो विक्षिप्तेन पदेन पदद्वयं व्याब्तमिति द्विपदः प्रक्रमः, स्थितमपि पदं तत्सहकारीति ताभ्यां पदत्रयव्याप्तेस्त्रिपदश्च भवति ।
प्रक्रमे याथाकामीकाम इच्छा, तदनतिक्रमो यथाकामम्, तस्य भावः यथाकाम्यम्, याताकाम्यमेव याथाकामीयथेष्टमित्यर्थः, विविधं शेत इति विशय, उभयत्र प्रयोगो दृश्यत इत्यर्थः ।
ननु प्रक्रमेषु वैषम्यमपि दृश्यते, यथा चतुरो विष्णुक्रमां प्राचः क्रामत्युत्तरमुत्तरं ज्यायांसमिति ।
नायं दोष, तस्य वचनस्योत्त रोत्तरं ज्यायस्त्वविधिपरत्वात्, प्रक्रमे गृह्यमाणे द्विपदमेव त्रिपदमेव वा गृह्णीयात्, न मिश्रयेदित्यर्थः, चतुरो विष्णुकमानित्यत्र वाचनिकत्वात्क्रमवैषम्यस्य न क्रमवैषम्यानुयोगः ।
अतो विशेषितप्रकमविधौ द्वित्रिपदप्रकमयोरेवान्यतरं कृह्णीयान्न मिश्रयेदित्यर्थः ।
पदादिसूत्रे वक्ष्यमाणः पदविकल्पनिबन्धनः प्रक्रमयोरपि विकल्पो भवतीत्येव ।



(यजमानस्य भवति).

चजमानाध्वर्यू प्रसिद्धौ, हि शब्दो हेतौ, चेष्टन्त इति चेष्टाः, कर्माणि ।
अयमर्थः पदादयो यजमानस्य ग्राह्याः स्वामित्वात्, कुतः, याथाकामिर्वात्, तस्य अध्वर्योर्वा ।
वाशब्दो विकल्पार्थः ।
यस्मादेषोऽध्वर्युश्वेष्टानां कर्ता भवति तस्मादस्य पदादयो ग्राह्याः चेष्टाकर्तृत्वात्, यजमानस्य प्राप्तयर्थं वचनमध्वर्योस्तु बाधकवाधनार्थमतो विकल्पः ।



सुन्दरराजीया व्याख्या.

(प्रक्रमस्य विशयित्वात्).

शब्दार्थस्यशब्दप्रवृत्तिनिमित्तस्य विशयित्वंनेकवृत्तित्वम् ।
इदं प्रकमे याथाकाम्यं शब्दार्थस्य विशयित्वादुक्तमित्यर्थः ।
"द्विपदः प्रकमः" इति बोधायनः ।
"त्रिपदः प्रक्रमः" इति कात्यायनः ।
उभयमप्याचार्यस्यानुमतमिति विज्ञायते ।



(यजमानस्यध्वार्योर्वा).

पदेनाङ्गुलिभिर्वा प्रकमो ग्राह्यः स्वामित्वात् ।
कारणमाह

(एष हि भवति)



कपर्दिक्षाष्यम्.

___________________________________________________________


रथमात्री निरूढपशुबन्धस्य वेदिर्भवतीति विज्ञायते  ॥ ६.३  ॥

___________________________________________________________


रथप्रमाणा निपरूढपशुबन्धस्य वेदिर्भवतीति श्रुतिः ।



___________________________________________________________


तस्य खल्वाहू रथाक्षमात्री पश्चात्तिर्यगीषया प्राची । विपथयुगेन पुरस्तात् ॥ ६.३  ॥

___________________________________________________________



खलुशब्दोऽलङ्कारे ।
तत्र तस्मिन्नर्थे रथप्रमाणविदो रथकारा आहुः ।
रथाक्षमात्री पश्चात्तिर्यगीषया प्राची, विपथयुगेन पुरस्तात्, रथाक्षणात्री पश्चात्तिर्यङ्नानी ।
रथग्रहणं शकटनिवृच्यर्थम् ।
ईषामात्री पृष्ठया ।
विपथयुगेनव्याप्तः पन्था येन युगेन तद्विपथयुगम् ।
अब्यन्तरं युगछिद्रयोरन्तरालम् ।
तत्प्रमाणं पुरस्तात्तिर्यङ्भानी ।


___________________________________________________________


यावता वा बाह्ये छिद्रे  ॥ ६.३  ॥

___________________________________________________________



यावता प्रमाणेन युगस्य बाह्ये छिद्रे भवतः तावद्वा पुरस्तात्तिर्यङ्भानी वेदेः ।



करविन्दीया व्याख्या.

(रथमात्री बाह्ये छिदे)

रथमात्रीरथप्रमाणा निरूढपशुबन्धस्य वेदिरिति श्रुतिः ।
श्रुत्युक्तमभियुक्तोक्तया दर्शयति ।

खलुशब्दो वाक्यालङ्कारार्थः ।
तत्राहुरभियुक्ताःरथाक्षमात्री रथप्रमाणा पश्चात्तिर्यक्तिरश्वी ईषया संमिता प्राची ।
व्याप्तः पन्था येन स विपथः चारणरथ इत्यर्थः ।
विपथस्य युगो विपथयुगः ।
तेन संमिता पुरस्तात्तिरश्वी ।
अथवा यावता वा बाह्ये छिद्रे यावता प्रमाणेन गृहीते बाह्ये च्छिद्रे भवतः तावती वा पुरस्तात्तिर्यक् ।



सुन्दरराजीया व्याख्या.

(रथमात्री बाह्ये छिद्रे.)

इत्याहुराचार्याःपश्चात्तिर्यङ्भानी रथाक्षमात्री, ईषामात्री प्राची, विपथयुगमात्री पुरस्तात्तिर्यङ्नानी ।
विगतः पन्था यस्माद्युगात्तद्विपथयुगम् ।
बाह्यच्छिद्रसहितं षडशीत्यङ्गुलं युगम् ।
यावता वा बाह्ये च्छिद्रे बाह्यच्छिद्रयोरन्तरालमशी त्यङ्गुलम् ।



कपर्दिभाष्यम्

___________________________________________________________


तदेकरज्ज्वोक्तम् । पञ्चदशिकेनैवापायम्यार्धाक्षेणार्धयुगेन श्रोण्यंसान्निर्हरेत् ॥ ६.४ ॥

___________________________________________________________



तदेकरज्जुरिति किं सौमिकी गृह्यते आहोस्वित्प्रथमसौमिकी गृह्यते? पञ्चदशिकेनेति दर्शनात्, तत्र हि पञ्चदशिके लक्षणम्, नेतरत्र ।
ईषामात्री ईषां षट्त्रिंशद्धा विभज्य एकं भागं प्रक्रमस्तानीयं कृत्वा सौमिकवत्पञ्चदशिकेनामायम्य अर्धाक्षेण श्रोण श्रोणीं मिनुयात् ।
अर्धयुगेनासौ मिनुयादिति केचित् ।
अपरे पुनः प्रथमामेकरज्जुं गृह्णन्ति ।
यदि सौमिकी गृह्यते अदृष्टकल्पना प्राप्तोति कथं पञ्चदशिकेनेति चेत्, लक्षणया षट्त्रिंशिकायामं यत्पञ्चदशकं तदपि षड्भागोनमेव ।
तस्मात्पञ्चदशिकेनेति षड्भागोनां लक्षयितुं न शक्यते ।
तेनादृष्टकल्पनाभवति ।
नन्वन्यत्रापि लक्षणा? सा तु लौकिकी, किं च साधारणत्वाच्च सैवैका रज्जुःसाधारणी ।
तस्माच्च सैव ग्राह्या ।
एवमुत्तरत्रापि योजनीयम् ।
अर्धक्षे अर्धयुगे च लक्षणं कृत्वा षड्भागोनेनापायम्य अर्धाक्षे श्रोणी ।
अर्धयुगे त्वंसौ ।



करविन्दीया व्याख्या.

(तदेकरज्ज्वा विहरेत्)

एताद्विहरणमेकरज्जुविहरणेन व्याख्यातम् ।
एकरज्जुरिति द्वित्रिपञ्चशङ्करज्ज्वादीनां ग्रहणं, इतरथा उत्तरयोर्विधानस्यादृष्टार्थत्वकल्पनाप्रसङ्गदिति सौमिक्यां व्याख्यातम् ।
तथा पञ्चदशिकेनेति षड्भागोने कृतलक्षमस्य ग्रहणम् ।
तच्च निरञ्चनमात्रप्रदर्शनम् ।
इतरथा अदृष्टार्थत्वप्रसङ्गादिति तत्र्रेवोक्तम्, तत्रानेकरज्जुभिरिहापि विहरणसुक्तम्, तदिहाप्यविरोधात्गृह्यत एव ।
ईषामात्रा षट्त्रिंशद्भागं प्रक्रमं कृत्वा तेनैव विहरेत् ।



सुन्दरराजीया व्याख्या.

(तदेकरज्ज्वा विहरेत्)

"षट्त्रिंशिकायामष्टादशोपसमस्य" इत्यादिना एकरज्ज्वा तन्मानमुक्तम् ।
ईषायाःषट्त्रिंशो भागः पञ्चाङ्गुलमर्धाष्टमतिलाश्च प्रक्रमस्थाने द्रष्टव्यम् ।
यद्वा एकरज्जुशब्देन यावदायाममिति विहरणमभिप्रेतम् ।
अत्र पक्षे पञ्चदशिकेनेति लक्षणया षड्भागोनतृतीयमेवोच्यते ।
सोमे तत्पञ्चदशप्रक्रममभूदिति ।
एवमुत्तरत्रापि बाह्यच्छिद्रान्तरालपक्षे तदर्धेनांसनिर्हरणम् ।



कपर्दिभाष्यम्

___________________________________________________________


अथाप्युदाहरन्ति  ॥ ६.५  ॥

___________________________________________________________


अथशब्दःसमुच्चये ।
एवं चोदाहरन्ति रथप्रमाणपिदो रथकाराः



___________________________________________________________


अष्टाशीतिशतमीषा तिर्यगक्षश्चतुःशतम् । षडशीतियुगं चास्य रथश्चारण उच्यते इति रथपरिमाणम्  ॥ ६.५  ॥

___________________________________________________________


एवं रथपरिमाणं सर्वतो मानमुदाहरन्तिब्रुवते ।
सामर्थ्यसिद्धेश्वाङ्गुलिर्गृह्यते ।
रथेषाप्रमाणं अष्टाशीत्युत्तरमङ्गुलशतम् ।
तिर्यक्छब्दः पूरणार्थः ।
अक्षप्रमाणं चतुरधिकं शतम् ।
युगस्य प्रमाणं षडसीतिः ।
एवंलक्षणो यो रथःस चारणः, चरत्यनेनेति चारणः ।
चरण एव चारणः ।
चारणग्रहणं क्रीडादिरथनिवृच्यर्थम् ।
अथवा अस्यशब्दस्य स्थाने यस्यशब्दमध्याहृत्य योजनीयम् ।
वर्णव्यत्यासेन वा ।



___________________________________________________________


अरत्निभिर्वा चतुर्भिः पश्चात्षड्भिः प्राची त्रिभिः पुरस्तात् । तदेकरज्ज्वोक्तं पञ्चदशिकेनैवापायम्य द्वाभ्यामध्यर्धेनेति श्रोण्यंसान्निर्हरेत् ॥ ६.६ ॥

___________________________________________________________



अरत्निभिर्वा मातव्यमिति शेषः ।
चतुर्भिः पश्चात्तिर्यङ्भानी ।
षड्भिः प्राची पृष्ठया ।
त्रिभिः पुरस्तात्तिर्यङ्भानी ।
तदेकरज्ज्वोक्तमित्यादिगतमेतत् ।



___________________________________________________________


यजमानमात्री चतुःस्रक्तिर्भवतीति पैतृक्या वेदेर्विज्ञायते, तदेकरज्ज्वोक्तं पञ्चदशिकेनैवापायम्यार्धेन ततः श्रोण्यंसान्निर्हरेत् ॥ ६.७ ॥

___________________________________________________________



पैतृक्या वेदेः श्रुतिःयथा दिक्षु स्रक्तयो भवन्ति तथा मातव्या ।
तदेकरज्ज्वेति गतार्थम् ।



करविन्दीया व्याख्या.

वेदार्थावगमस्य बहुविद्यान्तराश्रयत्वात् ।
तक्षशास्त्रे गार्ग्या गस्त्यादिभिरङ्गुलिसंख्ययोक्तं रथपरिमाण श्लोकमुदा हरति



(अथाप्यु प्रमाणम्)

अथापिशब्दौ समुच्चये, उदाहरन्ति मुनयः, अष्टशीतिश्च शतं चाष्टाशीतिशतं, चत्वारि च शतं च चतुःशतम्, षट्चाशीतिश्च षडशीति, आयोधनपुष्यजैत्रचारणादिभेदेन रथस्यानेकविधतामुपन्यस्त तैरुक्तं अष्टाशीतिशतमित्यादि, अस्यार्थःस्य बहुविधस्य मध्ये यस्य ईषा अष्टाशीतिशतमङ्गुलयः, चतुरधिकं शतमक्षः, युगं च षडशीतिः, एवंविधो रथश्वारण उच्यत इति ।
एवं रथपरिमाणमुदाहरन्ति मुनयः ।



ननु अक्षस्य तिर्यङ्भानीत्वमुक्तम्, युगेषयोः का प्राची का तिरश्वीति न ज्ञायते ।
उच्यतेअक्षस्य तिर्यक्त्वविधानादेवयुगेषयोरपि या द्राघीयसी सा प्राची, या ह्रसीयसी सा तिरश्वीति सामर्थ्यादीषा प्राचीति गम्यत इति मन्यन्ते ।
छिद्रान्तरालपक्षे षोडशाङ्गुलहीना पुरस्तात्तिरश्वी ।

(अरत्निभिर्वापुरस्तात्) गतम् ।

(तदेकरज्ज्वा निर्हरेत्)

इदमपि गतम् ।
अत्रारत्नावारत्निद्वये च लक्षणम् ।

(यजमानमात्री निर्हरेत्)

पितृणामियं वेदिःपैतृकी महापितृयज्ञवेदिः ।
चोदकप्राप्तेऽपि यजमानमात्रे पुनर्वचनं विस्तारस्यापि तथात्वा(य)त् ।
(आयामः) प्रतिदिशं स्रक्तयः महादिक्षुकोणाः "सर्वा ह्यनुदिशः" इति दर्शनात्, अत्र प्रयोगःग्रेणान्वाहार्यपचनं किञ्चिदन्तःसञ्चरमवशिषय तस्य पुरस्ताद्यजमानमात्रं द्विकरम्या चतुरश्रं संपाद्य तस्य करणीमध्येषु यथा स्रक्तयो भवेयुः तथा पञ्चदशिकेनेत्यादिना विहृत्यार्धेन ततः तस्य यजमानमात्रस्यार्धेन श्रोण्यंसान्निर्हरेत्तन्निमित्तो निर्ह्रासो विवृद्धिर्वेत्युक्तयोर्निर्ह्रासः, महावेद्यां पदञ्चशिकेनैवापायम्य अर्धयजमानमात्रे शङ्कुं निहन्यात्दक्षिणाप्राची वेदिः ॥


सुन्दरराजीया व्याख्या.

(अथाप्युदाहरन्ति रथपरिमाणम्)

अङ्गुलयःसंख्येयाः ।
अङ्गुलिश्वोर्ध्वबाहोः पुरुषस्य विंशतिशततमो भाग इति वक्ष्यते ।
"पञ्चारत्निः पुरुषः, चतुविंशत्य ङ्गुलयोऽरत्निः

इति ।
सा च चतुस्त्रिंशतत्तिलेत्याचक्षते ।
यथोक्तं बोधायनेन

""अङ्गुलिप्रमाणं चतुर्दशाणवः चतुस्त्रिंशत्तिलाः पृथुसांश्लिष्टा इत्यपरम्"इति चतुरधिकं शतं चतुःशतं युगमिति विपथयुगमुच्यते प्रस्तुतत्वात् ।
अन्यत्तु युगं शताङ्गुलमिति तक्षशास्त्रविदः ।
षण्णवत्यङ्गुलमित्याचार्यपादीयाः ।
यथाऽहुः चतुर्हस्तो धनिर्दन्डो धनुर्धन्वन्तरं युगम् ।

इति ।
"हस्तश्चतुर्विंशतिरङ्गुलयः" इति च ।

(अरत्निभिर्वा पुरस्तात्)

पशुबन्धवेदीत्येके ।

(तदेकर निर्हरेत्)

द्वाभ्यां श्रोणी ।
अध्यर्धेनांसौ ।

(यजमानमात्री विज्ञायते)

पञ्चारत्निः ।

(तदेकर निर्हरेत्)

तत इति षष्ठयन्तात्तसिल् ।
दक्षिणाप्राची पृष्ठया ।
महादिक्षु श्रोण्यंसाः ।
अत्र लघूपायमाह कात्यायनः

"पैतृक्यां द्विपुरुषं चतुरश्रं कृत्वा करणीमध्येषु शङ्कवःससमाधिः" इति ।
तत्र प्रकारःपुरुषमात्रद्विकरण्या दशतिलोनया सप्ततिशताङ्गुलया समचतुरश्रं कृत्वा करणीनां मध्येषु शङ्कून्निहत्य दशारत्नयो रज्ज्वोः पाशान पूर्वापरयोः प्रतिमुच्य तयोर्मध्ये दक्षिणोत्तरयोर्नियम्य वहिःस्पन्दमपच्छिन्द्यात् ।
एतं चतुररत्नमिपि केचिदिच्छन्ति ।
तत्र आज्यं पुरोडाशा आसादयितुं न शक्यन्ते ।



कपर्दिभाशष्यम्.

___________________________________________________________

दशपदोत्तरा वेदिर्भवतीति सोमे विज्ञायते । तदेकरज्ज्वोक्तं पञ्चदशिकेनैवापायम्यार्धेन ततः श्रोण्यंसान्निर्हरेत् ॥ ६.८ ॥

___________________________________________________________



पदग्रहणं प्रदर्शनार्थम् ।
प्रकममितायां महानेद्यां दशपदोत्तरवेदिः सर्वतो दशपदा "प्रमाणेन प्रमाणं विधीयत" इति वचनात् ।
क्षेत्रतो वा दशपता ।
तदा एकपदविस्तारं त्रिपदायामं दीर्घचतुरश्रं कृत्वा तस्याक्ष्णया रज्जुं गृहीत्वा चतुरश्रं कुर्यात् ।
प्रक्रमेऽप्येकप्रक्रमविस्तारं त्रिप्रक्रमायामं चतुरश्रं विहृत्य तस्याक्ष्णया रज्जुं गृहीत्वा चतुरश्रं कुर्यात् ।
तदेकरज्ज्वोक्तंर्धेन ततःतस्येत्यर्थः षष्ठयर्थे तसिल् ।



___________________________________________________________


तां युगेन यजमानस्य वा पदैर्विमाय शम्यया परिमिमीते  ॥ ६.९ ॥

___________________________________________________________



युगेनोक्तपमाणेन यजमानस्य वा पदैः ।
यजमानग्रहणादध्वर्योर्न लभ्यते ।
यजमानग्रहणं प्रदर्शनार्थमिति केचित् ।
तस्मादेव वचनादुत्तरवेदिर्युगमात्री लभ्यते ।
सोमे पदमानायां महावेद्यां उत्तरवेदिं युगेन वा पदैर्वा विमाय शौल्बेन मानेन पश्चाच्छम्यया मानमदृष्टार्थं कर्तव्यम् ।
शम्यया परिमिमीत इत्येतद्वचनमदृष्टार्थं न प्रमाणविधिः इयुक्तं भवति ।



करविन्दीया व्याख्या.

(दशपदोत्त विज्ञायते)

महावेद्यां प्रथमनिहताच्छङ्कोः पुरस्तात्पञ्चविंशतिषु शङ्कुं निहत्य तत्पुरस्तादृशसु शङ्कुं निहत्य पञ्चदशिकेनेत्यादिना विहरेत् ॥


(तदेकर निर्हरेत्)

ततोर्ऽधेन पञ्चपदेनेत्यर्थः ।
"सर्वतो दशपदा" इति शतपथब्राह्नणे श्रूयते "प्रमाणेन प्रमाणं विधीयते शतुरश्रमिति तदनिरूपक्षे त्रतो दशपद

इति कात्यायनः ।
अस्मिन् पक्षे पदविस्तारं त्रिपदायामं दीर्घचतुरश्रं विहृत्य तस्याक्ष्णयारज्जुप्रमाणोत्तरवेदिः ।
अस्मिन्नपि पक्षे एतत्करण्यर्धेन श्रोण्यंसानां विहरणम् ॥


(तां युगेन परिमिमीते )

तामुत्तरवेदिं युगप्रमाणेन ।
तदुक्तं "षडशीतिर्युगम्" इति ।
तेन वा यजमानस्य वा पदैर्विमाय पश्चाददृष्टार्थं शम्यया सर्वतो मिमीते ।
शम्याप्रमाणं चोक्तं सूत्रान्तरे "षट्त्रिंशच्छम्या" इति पशुबन्धे त्वन्यस्याभावात्परिमाणार्थमेव शम्याविधानम् ।
मात्रैवास्यै सेति लिङ्गाच्च ।
अस्मादेव वचनात्सौमिक्युत्तरवेदिर्युगमायपि लभ्यते (भवति) ॥


सुन्दरराजीया व्याख्या.

(दशपदोत्तर निर्हरेत्)

दशपदासर्वतः ।
क्षेत्रतःशतपदा ।

(तां युगेन परिमिमीते)

युगमपि दशपदाया एव मानसाधनं वेणुवत् ।
केचित्तस्यतन्त्रं प्रमाणमाहुः, अतद्विचारणीयं सूरिभिः ।
यजमानग्रहणं अध्वर्युनिवृच्यर्थम् ।
शम्यया परिमाणमदृष्टार्थम् ।



कपर्दिक्षाष्यम्.

___________________________________________________________


पदे युगेऽरत्नावियति शम्यायां च मानार्थेषु यथाकामी शब्दार्थस्य विशयित्वात् ॥ ६.१० ॥

___________________________________________________________



पदादिषु मानार्थेषु यथाकामीयथेच्छा तथा गृह्णीयात् ।
किमुक्तं भवति ॥


अणवश्चतुर्दश तिलः

चतुस्त्रिंशत्तिलाः अङ्गुलः (पृथुतःसंस्पृष्टा इत्यपरम्)

द्वादशाङ्गुलाः प्रादेशः

त्रयोदशाङ्गुलः वितस्तिः

पञ्चदशाङ्गुलं पदम्

चतुर्विंशत्यङ्गुलयः अरत्निः

द्वात्रिंशदङ्गुलयः जानुः

षट्त्रिंशदङ्गुला शम्या

षडशीत्यङ्गुलं युगम्

चतुःशतं अक्षः

विंशत्युत्तरं शतं पुरुषः

इत्येवमादिशुल्बान्तरोक्तलक्षणमानार्थेषु प्रमाणावयवा गृह्येरन् ।
लक्षणे वर्गेण विमाय तत्र यथाकामी शब्दार्थस्य विशयित्वात् ।
पञ्चदशाङ्गुलं पदमपि भवति ।
यजमानपदमपि ।
तत्रान्यतरद्ग्राह्यमित्याधाने ।
इयद्द्वादशविक्रामा इति ।
तत्र स्वसंवित्तिं अपरसंवित्तिं लोकप्रसिद्धिं शास्त्रप्रसिद्धिं वा गृह्णीयादित्यर्थः ।


___________________________________________________________


विमितायां पुरस्तात्पार्श्वमान्या उपसंहरेत् । श्रुतिसामर्थ्यात् ॥ ६.११ ॥

___________________________________________________________



एवं चतुरश्रे आपादिते पार्श्वमान्या पुरस्तादु पसंहरेत्, श्रुतिसामर्थ्यात्""चतुःशिखण्डे युवती कनीने"इति युवतिसादृश्यानुवादः सामर्थ्यम् ॥


इति षष्ठःखण्डः.





करविन्दीया व्याख्या.

(पदे युगे विशयित्वात्)

पदे युगेऽरत्नावियति प्रादेशे प्रक्रमे शम्यायां चेति हिरण्यकोशिशुल्बे बोधायनीयशुल्बे च ।
अथाङ्गुलीप्रमाणं चतुर्दशाणवः चतुस्त्रिंशत्तिलाः पृथुसंश्लिष्टा इत्यपरम् ।
दशाङ्गुलं क्षुद्रपदम् ।
द्वादश प्रादेशः ।
पृथोत्तरयुगे त्रयोदशिके प्रक्रामे च (पञ्च) दश ।
अष्टाशीतिशतमीषा ।
षडशीतिर्युगम् ।
द्वात्रिंशज्जानुः षट्त्रिंशच्छम्या, बाहुर्द्द्विपदः प्रकामः, द्वौ प्रादेशावरत्निरिति ।
तथा पञ्चा रत्निः पुरुषश्चतुररत्निर्वा याम इति च ।
तत्रैव इयत्यग्रे जुहोति, इयत्यग्रे हरति, इयन्तं गृह्णाति, इयन्तं करोति, इयद्भवतीत्यादि ब्राह्नणव्याख्यानावसर एवाचार्येण जानुदघ्नादिभिः परिमाणैर्व्याख्यातः ।
तत्र पदादिषु मानसाधनवया निर्दिष्टेषु याथाकामी स्याद्यथेच्छा तथा कुर्यादित्यर्थः ।
शब्दार्थस्य विशयित्वादिति गतम् ।
अयमर्थःपदादिषु यजमानस्याध्वर्योर्वावयवभूताङ्गुल्या परिकल्पितानि अणुतिलपरिकल्पिताङ्गुल्या परिकल्पि तानि वा पदादीनि गृह्नीयात् ।
पदादिशब्दार्थस्योभयत्रापि प्रयुक्तत्वादिति ।
अणवो धान्यविशेषाः ।
(आचार्येणैव निरूढपशौ रथ परिमाणज्ञानार्थं तक्षशास्त्रोक्तादष्टाशीतिशतमित्युदाहरणात्, श्येनेपञ्चारत्निः पुरुष इत्यादेः क्ल्प्तिशब्देन प्रमाणविदां समयानुकथनान्न शास्त्रान्तरपरिगृहीताङ्गुलिपदादिपरिग्रहानुयोगः ।
द्विपदस्त्रिपदो वेति प्रक्रमप्रस्तावे यजमानस्याध्वर्योर्वेति वचनान्न केवलमवयवादिविमिताङ्गुलिपरिच्छिन्नपदादिग्रह्रणम्) ॥


प्रासाङ्गुकं परिसमाप्य प्रस्तुतशेषं ब्रूते

(विमिता सामर्थ्थात्)

व्याख्यातमेतद्दार्शिक्याम् ।
इह तु श्रुतिसामर्थ्यात्"चतुःशिखण्डे युवती कनीने" इद्यस्याः श्रुतेरहीयसीं पुरस्तादित्येक इत्युपसंहाराच्च विकल्पः कर्मोपदेश उक्तः ॥


षष्ठ.खण्डः.





सुन्दरराजीया व्याख्या.

(पदयुगे विशयत्वात्)

पदचातुर्विध्यमुक्तम् ।
युगत्रौविध्यं च षडशीतिषण्णवतिशताङ्गुलैः ।
अरत्निर्द्विविधःचतुर्विंशत्यङ्गुलो हस्तश्चेति ।
इयानिति प्रादेशोऽभिप्रेतः ।
स च द्विविधःद्वादशाङ्गुलः प्रसारिते अङ्गुष्ठप्रेदशिन्याविति ।
शम्या त्रिविधा"चत्वारोऽष्टद्वात्रिंशदङ्गुला शम्या, इति कात्यायनः ।
"षट्त्रिंशच्छम्या" इति होधायनः, लौकिकी तृतीया ।
एषु मानेषु याथा काम्यं भवति, शब्दार्थस्यानेकत्र वृत्तैः ।

(विमितायांसामर्थ्यात्)

अंहीयसी पुरस्तादिति अस्य वैकल्पिकत्वं प्रागेवोक्तम् ॥


षष्ठ.खण्डुः



कपर्दिभाष्यम्.
## ०७
___________________________________________________________


नवारत्नि तिर्यक्सप्तविंशतिरुदगायतमिति सदसो विज्ञायते  ॥ ७.१ ॥

___________________________________________________________


___________________________________________________________


अष्ठादशेत्येकेषां  ॥ ७.२ ॥

___________________________________________________________


___________________________________________________________


तदेकरज्ज्वोक्तं पञ्चदशिकेनैवापायम्यार्धपञ्चमैः श्रोण्यंसान्निर्हरेत् ॥ ७.३ ॥

___________________________________________________________



नवारत्निः प्राची तिर्यङ्भानी, सप्तविंशतिरुदीची पार्श्वमानी ।
एवं मन्तव्यमिति सदसःश्रुतिः ।
पदेन प्रक्रमेण वा मातव्यम् ।
करणमुक्तम् ।
प्रथमनिहताच्छङ्कोर्दक्षिणतः प्रक्रमे शङ्कुं निहत्य तस्मिन् पाशं प्रतिमुच्य तस्य पुरस्तादर्धाष्टमे पृष्ठयायां दक्षिमतः प्रक्मशङ्गुः ।
तत्सदसो मध्यमौदुम्बरीस्थानम् ।
प्रथमनिहताच्छङ्कोः पृष्टयायामेव पुरस्तादर्धाष्टमे शङ्कुं निहत्य तस्मिन् पाशं प्रतिमुच्योपर्युपरि शङ्कुमुदगपसार्यार्धचतुर्दशे नवसु वा शङ्कुं निहन्यात् ।
पृष्ठयायां यःशङ्कुः तस्मिन् प्रतिमुच्योपर्युपर्यौदुम्बरीस्थानीयं दक्षिणापसार्यार्धपञ्चदशे दशसु वा शङ्कुं निहन्यात् ।
सदस आयामः ।
तःसिन्नायामे तदर्धमभ्यस्य यथासूत्रं विरहेत् ।
सप्तविंशतावर्धचतुर्दशमभ्यस्य दक्षिणस्मादंसादेकादशसु पदेषु निहञ्जनमर्धपञ्चमे लक्षणं श्रोण्यं सादर्धमष्टादशसु वा नव प्रक्षिप्यार्धाष्टमे निरञ्जनमर्धपञ्चमलक्षणं श्रोण्यंसार्धमायामयोरन्तौ नियम्य निरञ्जनम् ।
तेन पश्चादपसार्यार्धपञ्चमे शङ्कुः ।
पुरस्तादपसार्यार्धपञ्चमे शङ्कुः ।
ते श्रोणी ।
सदसः विपर्यस्यांसौ ।
प्राग्वंशमानं हविर्थानम् ।
आग्नीध्रमानं चानेनाचार्येण नोक्तम्. अतःशुल्बान्तरोक्तं ग्राह्यं वैकृतत्वात् ।
सदसः पुरस्तात्तिषु प्रक्रमेषु दशप्रक्रमविस्तारं द्वादशायामं हविर्धानं मिनुयात् ।
एकरज्ज्वा पञ्चशङ्कुना त्रिशङ्कुना वा हविर्धानस्य पाश्वात्यमध्यमशङ्कौ पाशं प्रतिमुच्योदगपसार्य द्वादशप्रकमे शङ्कुः ।
तदाग्रीध्रायतनम् ।
तया रज्ज्वा दक्षिणापसार्य द्वादशसु मार्जालीयम् ।
पृष्ठयायां सदसः पौरस्त्यशङ्कौ पाशं प्रतिमुच्योदगपसार्य पादोनैकादशसु शङ्कुं निहत्य तस्माच्चोत्तरतः षट्सु शङ्कुः ।
ताभ्यां च पुरस्तात्षट्सु प्रकमेषु शङ्कुं निहन्यात् ।
एवं पञ्चशङ्कुना वा समचतुरश्रं मिनुयात् ।
अष्टप्रकमविस्तारं द्वादशायामं प्राग्वंशं मिनुयात् ।
द्वादशविस्तारं षोडशायाममित्यन्ये ।

करनिन्दीया याख्या.

(नवार एकेषां)

तिर्यङ्नाना नवारत्निः प्राग्भवति उदक्सप्तविंशतिरायतम् ।
अष्टादशायतमित्येकेषां शाखिनाम् ।

(तदेक निर्हरेत्)

पदविमितायां वेद्यां सदोहविर्धानयोरपि पदेनैव मानमित्युक्तं, प्रक्रममाने त्वरत्निविमानमेव, हविर्धानस्यापरिमितं वति कर्मोपदेश उक्तः, अपरिमितं सप्तविंशतेः परं सदोविमानमुच्यते, महावेदेः पश्चात्तिरश्वयाः पृष्ठयाया दक्षिणतो दशपदेष्वारभ्य यावत्पुरस्तात्तिरश्वयाः तावतीं लेशामालिखेत्, रज्जुं वा पातयेत्, एवं पृष्टयाया उत्तरतोऽपि अष्टासु पदेषु पश्चिमान्तादारभ्य तयोरेव लेखयोः पूर्वपश्चिमेषु दक्षिणत आरभ्य यावदुत्तरं उदीचीं लेशामालिखेत्, सा सदसः पृष्ठया
भवति ।
अष्टादशिकायां नवोपसमस्यार्धपञ्चमेष्वर्धाष्टमेषु लक्षणं कृत्वा पृष्ठ्यान्तयोरित्यादिना विहृत्यार्धपञ्चमेषु शङ्कुं न्निहन्यात्तत्सदो भवति ॥
हविर्धानाग्नीध्रप्राग्वंशप्रमाणानीहाचार्येणानुपदिष्टान्यपि शुल्बान्तरोपदिष्टानि ग्राह्याणि ।
हविर्धानं दशायामं, दशवि स्तारमाग्नीध्र, षडायामविस्तारमर्धमन्तर्वेद्यर्धं बहिर्वेदिर्भवति ।
प्राग्वंशःषोडशायामो द्वादशविस्तारः ।
द्वादशायामो नवविस्तारो वा ।
प्रथमनिहतात्शङ्कोः पुरस्तात्पञ्चदशसु शभ्कुः, तत्पुरस्तात्नवायामविस्तारं हविर्धानं दशपदं वा तद्द्विशङ्कुप्रभुतीनामन्यतमे न कुर्यात् ॥


सुन्दहहाजीया व्याख्या.

(नवार एकेषां)

उदगायतमित्येव ।
नवारत्निरेव प्राची ।
तत्र विंशतिचतुविंशत्यङ्गुलप्रक्रमेण अष्टाशारत्निः ।
उत्तरेषु क्रतुषु सप्तविंशत्य रात्निः ।
देशस्तु प्रयोगकल्प एवोक्तः, "अपरस्माद्वे द्यंसात्" इत्यादिना ।

(तदेक निर्हरेत्)

उदीचीपृष्ठ्या ।

कपर्दिक्षाष्याम्.

___________________________________________________________


प्रादेशमुखाः प्रादेशान्तराला भवन्तीत्युपरवाणां विज्ञायते । अरत्निमात्रं चतुरश्रं विहृत्य स्रक्तिषु शङ्कून्निहत्यार्धप्रादेशेन तं तं परिलिखेच्छ्रुतिसामर्थ्यात् ॥ ७.४ ॥

___________________________________________________________



उपरवमानमपि निगदव्याख्यातम् ।
अरत्नीति गतार्थम् ।

करविन्दीया व्याख्या.

(प्रदेश विज्ञायते)

अभिषवकाले ग्रावभिरेषामुपरि र(य)वन्त इत्युपरवाः ।
उपराःग्रावविशेषाः, तेन तद्वन्त इति वा उपरवा अवटविशेषाः ।

(अरत्नि मर्थ्यात्)

दक्षिणस्य हविर्धानस्य दक्षिमस्यां श्रोण्यां द्विशङ्क्वादीनामन्यतमेनारत्निप्रमाणं चतुरश्रं विहृत्य कोणेषु शङ्कून्निहत्यार्धप्रादेशेन कर्कटेन रज्ज्वा वा तान् शङ्कून् परितो लिखेत् ।
एवं प्रादेशमुखा अन्योन्यतः प्रादेशान्तराला भवन्ति ।
एषा श्रुतिरेवमर्थवती भवति ।
पदमानेन वेदिः ॥


अथ देवयजनदेशविमानभागा उच्यन्तेपदमाने एक पञ्चाशत्प्राचीं त्रिंशत्तिरश्वीं देवयजमानयोग्यां भूमिं कृत्वा तन्मध्ये तदायामां देवयजनयोग्यां भूमिं कृत्वा न्तमध्ये तदायामां प्राचीं लेखामालिख्य रज्जुं प्रसार्य तदन्तयोः शङ्कुं निखाय प्राग्वंशप्रभृति तदनुरूपं तत्क्रतुकाले कुर्यात्, पश्चादन्ते प्राग्वंशं षोडशायामं द्वादशविस्तारं द्वादशायामं नवविस्तारं वा निर्माय तस्य लालाटिकात्र्रीन् प्राच इत्यादि तत्त्रैव तच्छङ्कोरारभ्य त्रिपदा वहिर्वेदिस्तदन्ते शङ्कुः, ततस्तत्पुरस्तात्षट्त्रिंशन्महावेदिः
प्राची, त्रिंशत्पश्चात्तिरश्वी, चतुर्विंशतिः पुरस्तात्तिरश्वी, एवं महावेदिं विमाय पश्चिमान्ते त्रिपदःसञ्चरः, तत्पुरस्तात्प्राक्त्वेन नवपदमुदक्त्वेनाष्टादशपदं सदः, दक्षिणोत्तरमष्टादशायामं तन्मध्ये पृष्ठ्याया दक्षिणतः पदमात्रे भवति ।
तदोदुंबरीस्थानं, सदसः पूर्वार्धे पुरस्तादर्धं पदमात्रं संचरमवशिष्य तत्पश्चात्पृष्ठ्यायां होत्रीयमित्यादयो धिष्ण्या अरत्निमात्राः पिशीलमात्रा वा ।
तेषां च तस्य तस्योत्तरतः विसांस्थित संचरः सदसः पुरस्तात्त्रिपदःसंचरः ।
तत्पुरस्तात्नवायामविस्तारं हविर्धानं, त्र्यरत्निविस्तारं नवायाममिति मध्यमं मध्यमे छतिषि तूष्णीमितरे छदिषी इति दर्शनात् ।
"दशायामविस्तारं हविर्धानम्" इति बोधायनः ।
यूपावटीयाच्छङ्कोः पश्चात्पदमात्रःसंचरः ।
तत्पश्चाद्युगमात्रोत्तरवोदिः ।
उत्तरवेदिहविर्धानयोरन्तरालमन्तर्वेदिः ।
पृष्ठ्याया दक्षिणतो दक्षिणहविर्धानं, उत्तरत उत्तरं हविर्धानं, दक्षिणहविर्धानस्य दक्षिणश्रोण्यामुपरवाः, हविर्धानस्य पश्चादाग्नीध्रस्य (दाग्नीध्रीयश्व) बाहुसमं पृष्ठ्याया दक्षिणतो द्वादशसु पार्जा लीयः ।
तथैव तस्या एवोदक्द्वादशस्वाग्नीध्रीयः, सर्वधिष्णियाः पिशीलमात्राः सदसोंऽसादुत्तरतः पादोनत्रिपदे पदोननवपदे चशङ्कूः ।
आग्नीध्रमण्टपस्य ते श्रोणी ।
हविर्धानपश्चिमान्तादारभ्य प्राक्र्रिपदेषु पृष्ट्याया उत्तरतः ।
पादोनैकादशसु पादोनसप्तदशसु शङ्कू, तावाग्नीध्रपण्टपस्यांसौ ।
षड्विंशिकायाः पश्चात्पृष्ठ्यायाः पूर्वान्ते अर्धमन्तर्वेद्यर्धं बहिर्वेदिः ।
त्रिपदविष्कम्भस्त्रिपदपरीणाहो यूपावट इति बोधायनः ।
उत्तरस्माद्वेद्यंसादुदक्प्रक्रमे चात्वाल उत्तरवेदिसंमितः, चात्वालमध्यो वेद्यंसतुल्यः ।
अर्धान्ते चात्वालात्पश्चाद्दादशसु तद्बहिर्वेद्युत्करः, वेद्यङ्कोत्करयोर्मध्ये उत्तरतः षोडशसु शामित्रधिष्ण्यः ।
एतत्पदमाने ।
प्रक्रममाने तु सदोहविर्धानयोररत्निमानमग्नेरुत्तरवेदेर्वा पश्चात्र्रीन् प्रतीचः प्रक्रमानतीत्य तिर्यगहविर्धानं नवारत्नीत्यादि यावत् ।
संभवा यामीवस्तारं सदः ।
धिष्ण्याः पिशीलमात्राः प्रक्रमेणैव सर्वमानं षट्त्रिंशदङ्गुलपरिमिता उत्तरवेदिस्तु दशपदा युगमात्री वा तत्स्थानेऽग्निर्वा ।
अन्यत्सर्वं प्रक्रमकृतम् ।
यूपैकादशिनीपेक्ष दशरथाक्षामेकादशो (परां)परवां रज्जुं मीत्वा तस्याश्चतुर्विंशेन भागेन वेदिंविमिमीते ।
प्रक्रमस्थानीया भवतीत्युक्त (क्तं प्राच्येकादशिन्यां) मेकादशिन्याम् ।
प्राच्येकादशिनीपक्षे अर्धषष्ठानि पदान्यंसौ यूपार्धं बेदेः पुरस्तात्पदार्थमात्रमंसमपच्छिद्य तत्पुरस्तात्प्राञ्चं निदध्यादिति बोधायनः ।
एकादशैकादीशनीपक्षे अर्धषष्ठानि पदान्यंसावपच्छिद्य तान्येकादशधा विभज्य पृष्ठ्यान्ता पृष्ठ्यादा दारभ्य एकं विभागं मध्ये प्राञ्चन्निदध्यात् ।
तद्दक्षिणतः उत्तरतश्च पञ्चपञ्च विभागान् प्राञ्चो निदध्यात् ।
अग्निविवृद्धौ महावेदि विवृद्धिः, प्राग्वंशःप्राची चान्तरालबहुत्वे विवर्धते ।
अलमति विस्तरेण ॥


सुन्दरराजीया.

(प्रादेश सामर्थ्यात्)

देशस्तु दर्शित एव "दक्षिणस्य हविर्धानस्य" इत्या दिना ।
सर्वत्रापि प्रक्रमैर्माने अपरस्माद्वेद्यान्तात्प्रक्रमत्रयमवशिष्य नवारात्नि सदः ।
उत्तरवेदेः पश्चात्प्रक्रमत्रयमवशिष्य नवारात्नि हविर्धानम् ।
पदमाने तूक्तप्रमाणानां सदोहविर्धानोत्तरवेदीनामसंभवाद्वेद्यनुगुणो निर्द्वासः कर्तव्यः ।
चात्वालस्तु शम्यामात्र एव सर्वत्रापि ।
"शम्यामात्रश्वात्वालः" इति बोधायनवचनात् ।
अत्र श्लोकाः

मीयते सौमिकी वेदिः प्रक्रमैर्द्विदशाङ्गुलैः ।

आदौ त्रिषु नव द्व्येकचन्द्रद्विशरभूद्विषु ॥ .१ ॥


एकैकद्विशरैकेषु शङ्कवो दश पञ्च च ।

षट्त्रिंशिका मानरज्जुः तस्या द्व्याष्टसु लक्षणम् ॥ .२ ॥


विमाने पाशयोर्मध्ये प्रक्रमा द्वादश स्मृताः ।

श्रोणी पञ्चमोनेषु सदोऽनन्तरतुर्ययोः ॥ .३ ॥


तत्कोणः पञ्चमोनेषु भास्करेषु दशस्वपि ।

तृतीये द्व्यन्तरा धिष्ण्यास्तेषां प्रादेशतो भ्रमः ॥ .४ ॥


रुद्रेषु सप्तदशसु शङ्कू पादोनितेष्विह ।

आग्नीध्रं तत्पञ्चमे तु धिष्ण्यौ द्वादशसु स्मृतौ ॥ .५ ॥


षष्ठे स्यात्पञ्चके धानं पञ्चाशद्द्वितयान्विते ।

सप्तमे प्राग्वदाग्नीध्रं नवमे मनुषूत्करः ॥ .६ ॥


एकादशे हविर्धानं पाशौ व्यात्यस्य पूर्ववत् ।

षोडशस्वर्धहीनेषु शामित्रो द्वादशे भवेत् ॥ .७ ॥


उत्तरार्धात्तृतीये तु त्रयोदशचतुर्दशे ।

शङ्कोरुत्तरवेदिःस्याद्द्वयोःसार्धमुपान्त्ययोः ॥ .८ ॥


अन्तिमे द्वादशस्वंसौ चात्वाललोऽसादुदक्क्रमे ।

पुरः पश्चात्सदोधानाच्यजेत्प्रक्रम पञ्चकम् ॥ .९ ॥


दक्षिणे तु हविर्धाने पश्चाच्त्रीन् प्रक्रमांस्त्यजेत् ।

पार्श्वद्वयो प्रक्रमौ द्वौ अङ्गुलद्वयसंयुतौ ॥ .१० ॥


अरत्निमात्रं मध्ये चोपरवाणां तु लक्षणम् ।

एवमेव विमांन स्यात्पदैरपि चतुर्विधैः ॥ .११ ॥


पदं पञ्चमसंयुक्तं धिष्ण्यविष्कम्भ इष्यते ।

शम्यामात्रस्तु चात्वालो व्याक्तं बोधायनोऽब्रवीत् ।

अन्यथाग्नौ विरोधःस्यात्मानं चान्यन्न विद्यते ॥ .११ ॥


कपर्दिक्षाष्यम्.


___________________________________________________________


व्यायाममात्री भवतीति गार्हपत्यचितेर्विज्ञायते  ॥ ७.५ ॥

___________________________________________________________



___________________________________________________________


चतुरश्रेत्येकेषाम्, परिमण्डलेत्येकेषाम्  ॥ ७.६ ॥

___________________________________________________________



चतुररात्निर्व्यायामः ।
तत्प्रमाणं गार्हपत्यचितेः ।
चतुरश्रा गार्हपत्यचितिरित्येकेषां शाखिनां मतम् ।
परिमण्डला गार्हप्त्यचितिरित्येकेषां श्रुतिः ॥


___________________________________________________________


करणं व्यायामस्य तृतीयायामं सप्तमव्यासं कारयेत् ॥ ७.७ ॥

___________________________________________________________



चतुरश्रायां करणमुच्यते ।
व्यायामतृतीया पार्श्वमानी व्यायामसप्तमी तिर्यङ्नानी ।
एवं करणं कारयेत् ।
कुर्यादिति वक्तव्ये कारयेदिति वचनादन्यैस्तक्षादिभिः प्रवीणैर्नाध्वर्युणेत्यवगम्यते ।
कियन्तेऽनेनेष्टका इति करणं दारुमयम् ।


___________________________________________________________


ता एकविंशतिर्भवन्ति  ॥ ७.८ ॥

___________________________________________________________



तेन करणेन कृता इष्टकाः एकविंशतिः तस्यां गार्हपत्यचितौ भवन्तीति शेषः ।

करविन्दीया व्याख्या.

(व्यायाम विज्ञायते)

व्यायामश्चतुररात्निः ॥


(चतुरश्रे  एकेषां)

एकेषां शाखिनामुभयमपि भवति ।
(करणंर्भवन्ति)

क्रियन्तेऽनेनेष्टका इति करणम्, तच्च दारुमयं लोहमयं वा ।
द्वात्रिंशदङ्गुल आयामः, त्रयोदशाङ्गुलयश्चतुर्विंशतितिलाश्च व्यासः ।
उत्सेधश्च जानोः पञ्चमभागः ।
एकविंशतिरिति शङ्ख्यासपत्तिं ब्रूते ।
पञ्चचितीकमित्यादिषु समुदायसंख्यावगत्यर्थम् ॥


सुन्दरराजीया व्याख्या.

अथाग्निचित्यायां

(व्यायाम बिज्ञायते)

चतुररात्निर्व्यायामः ।

(चतुर केषां)

तत्र चतुरश्रायाम्

(करणंर्भवन्ति)

तृतीये द्वात्रिंशदङ्गुलम् ।
सप्तमं दशतिलोनं चतुर्दशाङ्गुलम् ।
ता एकवि शतिर्भवन्त्येकैकस्मिन् प्रस्तारे ।

कपर्दिक्षाष्यम्

___________________________________________________________


प्रागायामाः प्रथमे प्रस्तारेऽपरस्मिन्नुदगायामाः  ॥ ७.९ ॥

___________________________________________________________



प्रागायामाःप्रागायताः प्रथमे प्रस्तारे ।
उदगायामाःुदगायताः द्वितीये प्रस्तारे ।
एवसुपहिते भेदो न भवति ।
अनेन ज्ञायते सर्वत्र भेदो वर्जनीय इति ।
शब्देनैवोक्तं भगवता बोधायनेन ""सर्वत्र भेदो वर्जनीयः"इति ।
अधरोत्तरयोः पर्श्वसंस्थानं भेद इत्युपदिशन्तीति ।
अनेनाचार्येणोक्तमेतत्"व्यत्यासं चिनुयात्" इति ।

करविन्दीया व्याख्या.

(प्रागायमाप्रथमे प्रस्तारे)

उपधीयमाने प्रागायामाः स्युः ।

(अपरस्मिन्नुदगायामाः)

अपरस्मिन् द्वितीये तु उदगायता भवेयुः भेदाभावाय ।
उक्तं च बोधायनेन "सर्वत्र भेदान्वर्जयेत" इति ।

सुन्दहहाजीया व्याख्या.

(प्रागाया गायामाः)

इष्टका उपधेयाः ।

कपर्दिभाष्यम्

___________________________________________________________


मण्डलायां मृदो देहं कृत्वा मध्ये शङ्कुं निहत्यार्धव्यायामेन सह मण्डलं परिलिखेत् ॥ ७.१०  ॥

___________________________________________________________


यदि मण्डला गार्हपत्यचितिः मृदो भृत्तिकायाः "ह" इति निपातः अत्रेत्येतस्मिन्नर्थे ।
उल्लेखनं कृत्वेति देहबिम्बं श्लक्ष्णीकृत्य तन्मध्ये शङ्कुं निहत्यार्धव्यायामेन मण्डलं परिलिखेत् ।
तद्व्यायाममात्रं णण्डलं भवति ।
केचिदत्र सहशब्दश्रवणादतीयेनेति वर्णयन्ति ।
क्षेत्रसमत्वाय तदनी प्सितमिहाचार्यस्य अर्धव्यायामेनेति वदतः ।
यदीप्सित मभविष्यत्मृदो देहं कृत्वा मण्डलं कुर्यादित्येवावक्ष्यत् ।
उक्तं त्वादेशादन्यदिति ।
तावतीं भूमिमिति वक्ष्याति च ।
कथं सहेत्युच्यते? यो मण्डलं चिकीर्षेत्स एवं कृत्वार्ऽधव्यायामेन परिलिखेत् ।
ह इति निपातः ।
एवमध्याहृत्य योजनीयम् ।
अथवा श्रुतिरेवेयमेवंभूता ।

___________________________________________________________


तस्मिंश्चतुरश्रमवदध्याद्यावत्सम्भवेत्तन्नवधा व्यवलिख्य त्रैधमेकैकं प्रधिकं विभजेत् ॥ ७.१०  ॥

___________________________________________________________



तस्मिन्निति मण्डलं परामृस्यते ।
तस्मिन्मण्डले चतुरश्रं यावच्छेते तावच्चतुरश्रं लिखेत् ।
समपरिणाहं चतुर्धा विभज्य अवान्तरदिक्षु लक्षणं कृत्वा तेषु स्रक्तयो यथा भवन्ति तथा चतुरश्रमालिखेत् ।
दिक्षु चत्वारि धनुःसमाः ।
तच्चतुरश्रं नवधा व्यवलिख्य एकस्य प्रमाणेन समचतुरश्रं करणं कारयेत् ।
त्रैधमेकैकं प्रधिकं विभजेन् ।
गमनाय प्रधीयत इति प्रधिकम् ।
तच्च पार्श्वधनुः ।
तत्प्रतिकृतित्वात्प्रधिकमित्युच्यते ।
एकैकं प्रधिकं त्रिधा कृत्वा करणानि कारयेत् ।
चतुर्भिस्तिलैरूनाःष्ट्यङ्गुलाश्चतुरश्रप्रमाणम् ।
णण्डलमध्ये तस्य तृतीयेनैकं करणं प्रधिकमध्यं द्वाविंशतित्रयोदशाभ्यां कारयेत् ।
त्रिंशदङ्गुलेन त्वेकं तक्षयेत् ॥
यथ्.आ धनुराकारं यथा ज्याफलकयोर्मध्ये तिलोनमङ्गुलं भवति तथोनं त्रिभिस्त्रयोदशाङ्गुलमेकं करणं अरत्निमात्रं तिलाभ्यामेकं सप्तविंशत्यङ्गुलमष्टभिस्तिलैरूनमेकं तक्षेत् ।
पूर्वमङ्गुलद्वयं अग्निफलकाभ्यां सह मध्ये यथा भवति तथा तृतीयेन करणेन विपर्यस्यान्यमेवमिष्टकाः कारयेत् ।


___________________________________________________________


उपधाने चतुरश्रस्यावान्तरदेशान् प्रति स्रक्तीः सम्पादयेत् ॥ ७.११  ॥

___________________________________________________________



उपधानकाले प्रथमे प्रस्तारे अवान्तरदेशान् कोणदेशान् प्रति चतुरश्रस्य स्रक्तीःसम्पादेयत्संयोजयेत् ।
चतुरश्रे नार्धेष्टकाःशरते ।
चतुरश्रे नवेष्टकाःशेरते ।
प्रधिकेषु द्वादश ।
नवसु द्वादशसु च एकविंशतिर्भवन्ति ।

___________________________________________________________


मध्यानीतरस्मिन्प्रस्तारे  ॥ ७.११  ॥

___________________________________________________________


द्वितीये प्रस्तारे मध्यानि चतुरश्रे मध्यानि अवान्तरदेशं प्रतिसम्पादयेत् ।

___________________________________________________________


व्यत्यासं चिनुयाद्यावतः प्रस्तारांश्चिकीर्षेत् ॥ ७.११  ॥

___________________________________________________________


यावतः प्रस्तारान्कर्तुमिच्छेत्तावद्य्वत्यासं चिनुयात् ।
यः प्रथमःस तृतीयः ।
पञ्चमश्च यो द्वितीयःस चतुर्थः ।



___________________________________________________________


पिशीलमात्रा भवन्तीति धिष्ण्यानां विज्ञायते  ॥ ७.१२ ॥

___________________________________________________________


___________________________________________________________


चतुरश्रा इत्येकेषां परिमण्डला इत्येकेषाम्  ॥ ७.१३ ॥

___________________________________________________________



बाह्वोरन्तरालं पिशीलमिति केचित् ।
मुष्टिकृतोऽरत्निः पिशीलमित्यन्यो ।
प्रादेशः पिशीलमित्यपरे ।
चतुरश्रा धिष्ण्या इत्येकेषां श्रुतिः ।
परिमण्डला इत्येकेषाम् ।

___________________________________________________________


मृदो देहान् कृत्वाग्नीध्रीयं नवधा व्यवलिख्य, एकस्याः स्थानेऽश्मानमुपपध्यात् ॥ ७.१४ ॥

___________________________________________________________


___________________________________________________________


यथासङ्ख्यमितरा व्यवलिख्य यथायोगमुपदध्यात् ॥ ७.१५ ॥

___________________________________________________________





मृदो देहानिति प्रदर्शनं तस्मिन् चतुरश्रमित्यादेः ।
अश्मनवमा इति सिद्धे" प्येकस्याः स्थान इति वचनं द्रव्येष्टकानामवटेषूपधानस्य ज्ञापनार्थम् ।
व्यक्तमुक्तं बोधायनेन ।
लोकबाधानि द्रव्याण्यवटेषूपधेयानि ।
यथायोगमुपदध्यातग्निकल्पे यावत्सङ्ख्याका धिष्णिया आम्नाताः तावत्सङ्रष्याका ता व्यवलिख्य करणानि कृत्वा यथायोगं यथा युज्यते तथो पदध्यात् ॥


इति सप्तमःखण्डः.

इत्यापस्तम्बसूत्रविवरणे कपर्दिस्वामिभाष्ये शुल्बाख्यप्रश्ने

द्वितीयः पटलः.



करविन्दीया व्याख्या.

मण्डलायां गार्हपत्यचित्यां करणं बहुप्रयाससाध्यमिति प्रकारान्तरेणेष्टकासम्पत्तिं ब्रूते ।

(मण्ड लिखेत्)

समे शुचौ कचिद्भूतले व्यायाममात्राधिकविस्तारं जानुपञ्चमोर्ध्वप्रमाणं संसर्जनीयैर्द्रव्यैःसंसृष्टायाः संप्रकृष्टाया मृदो बिंम्बं कृत्वा तन्मध्ये व्यायामचतुरश्रक्षेत्रं मण्डलं कृत्वा तन्मध्ये शङ्कुं निखाय अर्धव्यायामेन सह अतिशयतृतीयेन सह मण्डलं परिलिखेत् ॥


(तस्मिनभवेत्)

तस्मिन्मण्डले यावत्प्रमाणं चतुरश्रं कर्तुं शक्यं तावल्लिखेत्, एवं कृते मण्डलमध्ये समचतुरश्रं एकं, तत्पार्श्वेषु चत्वारि धनुराकाराणि भवन्ति, तानि प्रधय इत्युच्यन्ते ।
प्रधिर्नाम रथचक्रावयवः ।
प्रधीयते प्रधाव्यते वानेनेति प्रधिः ।
तत्सारूप्यात्मण्डलावयवा अपि प्रधय इत्युच्यन्ते ॥


(तन्नवधा विभजेत्)

तच्चतुरश्रं नवधा विभजेत ।
त्रिभागावलेखनेन नवधा विभज्य प्रधिं त्वेकैकं त्रैधं विभजेत् ।
चतुरश्रं नवेष्टकं चत्वारः प्रधयः त्रिधा विभक्ता द्वादशमाच्यः एकविंशतिरिष्टकाः ।
मण्डलमध्ये चतुरश्रकरणोऽयं प्रयोगः ।
मण्डलमध्ये प्राच्युदीचीं सम्पाद्य मण्डललेखायाः परीणाहं चतुर्धा संभुज्य संभोगेषु तत्र लक्षणानि कृत्वा लक्षणाल्लक्षणं लिखेत् ।
एवं कृते मण्डलमध्ये चतुरश्रं भवति ।
तत्र विष्कम्भार्धं चतुः पञ्चदशाङ्गुलयोर्ऽधद्वाविंशतितिलाश्च मध्यचतुरश्रकरणी ।
(सप्त) सप्ततिरङ्गुलयोऽष्टतिलाश्च तस्यास्य तृतीयो भागः ।
पञ्चविंशतिरङ्गुलयः पञ्चविंशतितिलाश्च करणानि कुर्यत, तान्युच्यन्तेसर्वतः पञ्चविंशतितिलसहितं पञ्चविंशत्यङ्गुलमेकं करणं प्रधिषु ।
त्रीणि करणानि ।
प्रधिमध्याश्चतुर्भिः ।
तस्य पार्श्वे चतुर्दशाङ्गुलयः सप्तसप्तदश तिलाश्च ।
पृष्ठं पञ्चविंशतितिलसहितं पञ्चविंशत्यङ्गुलमुखम् ।
एकोनत्रिंशदङ्गुलं (पादोनत्रिंशदुङ्गलं) तं विष्कम्भार्धप्रमाणया रज्ज्वा कर्कटेन वा विलिख्य तक्षयेत् ।
प्रध्यन्तयोस्तदेवपार्श्वं पटष्ठं च ।
मुखं तु षट्त्रिंशदङ्गुलं, दक्षिणस्य दक्षिणं पार्श्वं सव्यस्योत्तरम् ।
एतान्येव चतुर्णां प्रधीनां करणानि ।
एवं चतुष्करणी मण्डलचितिः ॥


(उपधाने प्रस्तारे)

मण्डलायामुपधानकाले प्रयमप्रस्तारे चतुरश्रस्य स्रक्तीः कोटीः अवान्तरदेशान कोणदिशः प्रति संयोजयेत् ।
द्वितीये प्रस्तारे चतुरश्रस्य मध्यानि अवान्तरदेशान् प्रति संयोजेयत् ।
एवं भेदो न स्यात् ।
भेदो नाम प्रस्तारान्वयगतानामिष्टकानां प्रान्तेषु साम्यं, तत्सर्वत्र परिहरणीयमिति तत्र तत्र व्याख्यानवचनात्ज्ञायते ।
वचनमप्यस्ति सर्वत्र भेदान्वर्जयेदिति ॥


(व्यत्यासं चिनुयाद्यावतः प्रस्तारान् चिकीर्षेत्)

व्यत्यस्य व्यत्यस्येत्यर्थः ।
प्रस्तारा इष्टकाःसंघातवि शेषाः ।
ते पञ्चचितीकं चिन्वीतेति विहिता यावन्तःस्युः तावन्तो व्यात्यस्य व्यत्यस्य चिनुयादिति अस्मादेवावधारणात्ज्ञायते, अग्निधर्मा इष्टकायतनोर्ध्वप्रमाणादयोऽत्र प्राप्नुवन्तीति प्रस्तारेषु प्रथमतृतोयपञ्चमाःसमाः ।
द्वितीयचतुर्थौ समौ ननु कथं लभ्यते अतिशयतृतीयेनेति ।
उच्यतेसह शब्द सामर्थ्याच्चतुरश्रस्य मण्डलकरणे अतिशयतृतीयस्य करणीशेषत्वविधानाच्चातिशयतृतीयेन सह विष्कम्बार्धेन मण्डलकरणम् ।
एतस्या एव गार्हपत्यचितेः चतुरश्रमण्डलतया प्राप्ते क्षेत्रस्य साम्यवभिमतमिति चतुरश्रमण्डलकरणन्यायोऽनुसर्तव्यः ।
चतुरश्रपूर्वकत्वं चास्य मण्डलकरणस्य दृश्यते ।
ततोऽपि स एवानुसर्तव्यः ।

केचित्तु सहेति द्विपदं कृत्वा सार्धव्यायामेन सम्बन्धयन्ति ।
तेषामनयोः पदयोः प्रयोजनविशेषान्नैव पश्यामः ।
तस्मात्सूक्तमतिशतृतीयेन सहेति ॥


(पिशील विज्ञायते)

त्रिपदं पिशीलं, मुष्टीकृतोरत्निः पिशीलमित्येके ।
बाह्वोरन्तरालं पिशीलमिति बोधायनः ।
धिष्ण्या अग्नयः "अग्नयो वा अथ धिष्णियाः" इति दर्शनात्, तच्छब्देन तदायतनानि लक्ष्यन्ते ।
अग्नीनामायतनभुवः पिशीलमात्राणि भवन्ति ।
अपवादाभावे आकारभेदेऽपि क्षेत्रस्य साम्यं भवत्येव ॥


(चतुरश्रा लेत्येकेषाम्)

गतमेतत् ।
अत्र साग्निचित्ये क्रतौ विशेषमाह ।

(मृदो दध्यात्)

मुदो देहान् कृत्वा मृत्सम्बन्धिनो दहानुपचयान् बिम्बानि कृत्या आग्नीध्रीयमेकं नवधा प्राक्त्वेनोदक्तेवन च त्रिधा व्यवलिख्य मध्यस्थमेकमेकेनाश्माना उपदध्यात् ।
अन्यांस्तत्प्रमाणाबिरष्टकाबिरितरान् होत्रीयादीनां मृदो देहान् यथा सह्ख्यं यस्ययस्य धिष्णियाग्नेः याया सङ्ख्या द्वादश षोडश एकविंशतिं चतुर्विंशतिमित्याद्या तया संख्यया तं तं व्यवलिख्य यथायोगं यत्रयत्र देशे याया इष्टका युज्यते तत्रतत्र तां तां इष्टकामुपदध्यात् ।
द्वादश षोडश एकविंशतिं चतुर्विंशतिं वा होत्रीये, एकादश ब्राह्नणाच्छंसीये, षट्मार्जालीये, अष्टावष्टावन्योषु धिष्णियेषूपदधातीति विज्ञायते इति ।
अन्यधिष्ण्याः प्रशास्त्रीयपोत्रीयनेष्टीयाच्छावाकीयचात्वालशामित्रावभृथाः ।
करणानि वा कृत्वेष्टकाः कुर्यात् ।
चतुरश्रपक्षे सर्वतः प्रादेशाः होत्रीयस्य, द्वादशपक्षे प्रादेशे द्वे नवाङ्गुले द्वे, षोडशपक्षे सर्बतो नवकानि, एकनिंशतिपक्षे नवके द्वे सप्ताङ्गुलयः सप्ततिलाश्च द्वे, तदेकं सर्वतः सप्ततिलाःसप्ताङ्गुलय एकं, अत्र चतुरश्रमेकतः पञ्चधा विभज्य चतुरो भागान् प्रथमेन चतुर्धा विभजेत् ।
द्वितीयेनैकं पञ्चधा ।
चतुर्विंशतिपक्षेऽयेते एव करणे ।
तत्र पूर्ववत्पञ्चधा विभज्य चतुरो भागान् सप्ततिलसप्ताङ्गुलेन पञ्चधा विभजेत् ।
इतरेणैकं चतुर्धा ।
ब्राह्नणाच्छंसीयस्याष्टौ होत्रीये द्वादश्यः, तिस्र आग्नीध्रीयाः, मार्जालीयःस्यैकतः प्रादेशाः, अन्यतोऽध्यर्धाः षट् ।
अन्येषां पोत्रूयादीनां आग्नीध्रीयेष्टकाः षण्मार्जालीये अष्टके द्वे ।
मण्डलपक्षे करणबाहुल्यप्रसङ्गाद्यवलेखनमेवोच्यते ।
आग्नीध्रीयस्य प्राक्चोदक्च त्रेधा विभागः ।
होत्रूयस्य द्वादशपक्षे एकतस्त्रिधा विभागोऽन्यतश्चतुर्धा ।
षोडशपक्षे सर्वतश्चतुर्धा ।
एकविंशतिपक्षे त्वेकतः पञ्चधा कृत्वा चतुरो भागांश्चतुर्धा विभज्य चतुरो भागान् पञ्चधा कृत्वान्यंभागं चतुर्धा विभजेत् ।
एकादशपक्षे त्वेकतश्वतुर्धा विभज्य त्रीन त्रोधा कृत्वा अन्यं द्विधा विभजेत् ।
षट्पक्षे त्वेकतस्त्रिधा कृत्वान्यतो द्विधा विभजेत् ।
अष्टपक्षे चैकतस्त्रिधा विभज्य द्वौ भागौ त्रिधा कृत्वान्यं द्विधा कुर्यात् ।
धिष्ण्यानामेकचितीकत्वात्सुकरत्वा च्चैष एव प्रकारो वरमित्याचार्यो मन्यते ।
तत्र श्लोकः ॥


व्यायाममात्रे चित्येऽग्नौ करणं दारवं भवेत् ।

लैहे वा तच्चतुर्भिःस्यात्फलकाभिस्तदुच्यते ॥


द्वात्रिंशदङ्गुलायाममङ्गुल्यःस्युस्त्रयोदश ।

चतुर्विंशतितिल विस्तारः करणे भवेत् ॥


मण्डलात्मनि तत्र स्यात्करणं च चतुर्विधम् ।

मध्यमेकं पृथौ त्रीणि तान्युच्यन्ते यथाक्रमम् ॥


सपञ्चविंशतितिला अङ्गुल्यः पञ्चविंशतिः ।

सर्वतः करणं त्वेकं मध्येऽने(ते)नेष्टकाकृतिः ॥


प्रधिषु त्रीणि तानि स्युः प्रध्यन्ते करणं त्रिभिः ।

फलकैः प्रति(धि)मध्यीयं चतुर्भिः करणं भवेत् ॥


पृष्ठं पञ्चतिलोपेता अङ्गुल्यः पञ्चविंशतिः ।

पार्श्वे चतुर्दशाङ्गुल्यः तिलसप्तदशान्विताः ॥


सपादोनतिलस्त्रिं(त्रिं)शदेकोनत्रिंशदङ्गुलम् ।

मुखं स्यात्प्रधिमध्यीय करणस्यान्तयोरपि ॥


पृष्ठपार्श्वेषु तत्रेमे मुखं षट्त्रिंशदङ्गुलम् ।

अन्तयोर्यत्र यस्य स्यात्पार्श्वं नान्यस्य तत्र तत् ॥


करणानां मुखान्यत्र विष्कम्बार्धप्रमाणया ।

आलिख्य तक्षयेद्रज्ज्वा कर्कटेनाथवा लिखेत् ॥


षट्त्रिंशदङ्गुलायामा धिष्मयाःसर्वतःसमाः ।

तत्रतत्र यथासङ्ख्यामुच्यन्ते करणान्यथ ॥


प्रादेशमेकतो यस्मादन्यतोऽष्टादशाङ्गुलम् ।

मार्जालीयेनेन कृता धिष्णिये षट्स्युरिष्टकाः ॥


प्रादेशःसर्वतो यस्मादाग्नीध्रीये तु तत्कृताः ।

द्वादशाङ्गुलमेकत्र यस्यान्यत्र नवाङ्गुलम् ॥


होत्रीये द्वादशोपेता तत्कृता द्वादशेष्टकाः ॥


नवाङ्गुलं सर्वतःस्याद्धोत्रीये तेन षोडश ॥


तिलपञ्चकसंयुक्ताःसप्ताङ्गुलय एकतः ।

नवाङ्गुलं चान्यतःस्यात्करणं त्वेकविंशतौ (कौ) ॥


तिलसप्त(पञ्च)कसंयुक्ता अङ्गल्यःसप्त सर्वतः ।

इदमत्रैकविंशे स्याच्च्तुर्विंशेऽप्युभे इमे ॥


प्रथमे चैकविंशे स्युः षोडशान्येन पञ्चकम् ।

चतुर्विंशे द्वितीयेन विंशतिस्त्वन्यदन्यतः ॥


याः प्रादेशे(श)नुवाङ्गल्यस्त्वष्टौ तास्तिस्र एव च ।

प्रादेशाब्राह्नणाच्छंसिधिष्णिये त्वेकयुग्दश ॥


प्रादोशाः षट्पदाध्यर्धेद्वेचे....त्यष्टके विधिः ।

पोत्रियादौ यथायोगमुपधानं तु सर्वतः ॥


एकचित्याधिष्णियानां भेदस्यानवकाशतः ।

वैषम्येणैव सह्ख्यानां करणानेकता भ(वे)यात् ॥


व्यवलिख्य यथासङ्क्यमुपदध्यादिहेष्टकाः ।

यथायोगमिति त्वेवमाचार्यो मण्डलेऽब्रवीत् ॥


अधिकांशेन कर्णस्य हृने कर्णयुगे भुवा ।

हृते फलेन (फलोने) हीनाया युजो वा यद्भुवो दरम् ॥


तस्य वर्गेऽस्य कर्णस्य वर्गात्तु परिशोधिते ।

परिशिष्टस्य मूलं तु लम्बकं तद्विदो विदुः ॥


वदिप्राचीमितां रज्जुमन्तरालोक्तया वृता ।

दक्षिणोत्तरमायम्य वेदेः पूर्वापरार्धयोः ॥


वि(द्वि)दृतीयौ तु विज्ञेया प्रागुद्वेदि रुत्करः (त्तरम्) ।

मध्यदेशोत्रिमध्यं तु वह्नेः प्राच्यप्रतीच्ययोः ॥


लक्षणेन निमित्तार्थं (द्वि) विकृतीये त्वपायते ।

पश्चिमे चोत्तरत्रापि निमित्तं स्यादपायते ॥


विपर्यस्य तु पूर्वत्र निमित्ते दक्षिणोत्तरे ।

कृत्वा विष्कम्भ तुर्ये स्यादुभयस्यापि लक्षणम् ॥


तयोर्लक्षणयोर्तेखां रज्जुं वा प्राङ्निपातयेत् ।

लेखाया दक्षिणं ग्राह्यं मण्डलार्थं त्यजेदुदक् ॥


परिणाहे चतुर्था षट्संभुग्ने भुग्नलाञ्छने ।

अङ्कादङ्कगता रेखा चतुरश्रस्य साधिका ॥


विष्कम्भार्धीयवर्गस्य द्विगुणस्यैष मूलतः ।

मण्डले चतुरश्रस्य करणी परिकल्पना ( कल्पिता) ॥


यद्वा विष्कम्भमूलार्ध (वर्गार्ध) मूलेन करणीकृतिः ।

मण्डले चतुश्रस्य यावत्संभवजन्मनः ॥


अक्ष्णयावस्थितां रज्जुं यावत्संभवजन्मनः ।

चतुरश्रस्य विष्कम्भं मण्डलस्य वदन्ति हि ॥


विष्कम्भस्यान्तरा वर्गे विष्कम्भार्धस्य वर्गतः ।

शोधिते परिशिष्टस्य मूलं स्याद्दललक्षणम् ॥


विष्कम्भस्याद्दलग्रस्तचापज्यार्धास्य वर्गके ।

पूर्वज्यादलवर्गे तु विष्कम्भार्धस्य वर्गतः ॥


शोधिते परिशिष्टस्य मूलं तद्धनुषःशिरः ।

सज्यावर्गःषड्गुणेषु वर्गश्वापस्य वर्गकः ॥


शराहतस्तु कोदण्डो दलितो धनुषः फलम् ॥

विष्कम्भ आत्मद्विगुणेन(ऽपि)योज्यः स चात्मविंशेन स पञ्चमाख्याम् ।

सपञ्चविंशेन च तौ समेतौ व्यासेन सैषा परिणाहल्लप्तिः ॥


नेमिद्विरेकादशवात्रकार्यस्तद्भाग एकश्च तथा द्विधा च ।

व्यासःस्वरांशाः परिधेःसह स्युर्भागांशतुर्येण स सप्तमेन ॥


इत्यापस्तम्बसूत्रविवरणे करविन्दीयभाष्ये शुल्बाख्यप्रश्ने

द्वितीयः पटलः.

।




सुन्दहहाजीया व्याख्या.

मण्डलायां तु करणानां वहुवक्तव्यत्वात्तैर्विनैवेष्टकोपायमाह

मण्ड विभजेत्

देहौपचयःषडुङ्गलोत्सेधः ।
सहेति निपातो वाक्यालं कारे ।
स इति वा च्छेदः ।
"अर्धव्यायामेन मण्डलं परिलिखेत्" इत्येव सत्याषाढः ।
चतुरश्रं सविशेषेण विष्कम्भार्धेन चतुस्तिलोनेनाष्टषष्ट्यङ्गुलेनावदध्यात् ।
चतुरश्रं नवधा कृत्वा प्रथिकान् त्रेधा विभझेत् ।
प्रथिरेव प्रथिकः ।
प्रथिश्वक्रपर्यन्तः ।
अथवा करणैरेवेष्टकाः कुर्यात् ।
त्रीणि करणानिसमचतुरश्रं प्रथिमध्यं प्रथ्यन्तमिति ।
अत्र समचतुरश्रं द्वाविंशत्यङ्गुलं सैकविंशतितिलम् ।
प्रथिमध्यस्य पार्श्वमान्याः प्रमाणमेतदेव ।
तिर्यङ्नान्या दशतिलोनत्रयोदशाह्गुले एकं पार्श्वं फलकं धनुराकारं तक्षेत् ।
यथा अङ्गुलिः द्वादशतिलाश्च शरप्रमाणं भवति ।
प्रथ्यन्तं तु प्रमाणम् ।
तस्यापि चतुरश्रवदेकं पार्श्वं, त्रयोदशाङ्गुलं दशतिलोनमपरं, षड्विंशकं तिलद्वयोनमपरं, तद्धनुरिव तक्षेत्, यथा अङ्गुलिः सप्तविंशतिश्च तिलाःशरो भवति ॥


उपधाने श्चिकीर्षेत्

मण्डलचतुरश्रयोःसाधारणमिदं भेदपरिहाराय, अनेनैव ज्ञायते सर्वत्र भेदो वर्जनीय इति ।
तथाच बोधायनः

भेदान् वर्जयेदधरोत्तरयोः पार्श्वसंधानं भेद इत्याचक्षते, तदाद्यान्तेषु न विद्यतेइति ।

पिशील विज्ञायते

विशीलं पञ्चधा वर्णयन्तिबाह्वोरन्तरालमित्येकम्, कृतमु ष्टिमरत्निं(कृतमुष्टिरर त्निः) द्वितीयम् ।
अकृतमुष्टिमरत्निं तृतीयं, द्वात्रिंशदङ्गुलं चतुर्थं, षट्त्रिंशदङ्गुलं पञ्चममिति ।

चतुरश्रान् कृत्वा

तान् कुर्यादिति शेषः ।

आग्नीध्रो दध्यात्

इतरान् धिष्णियान् यथासंख्यं व्यवलिख्य द्वादश षोडशेत्यादि होत्रीये, एकादश ब्राह्नणाच्छंसीये, षण्मार्जालीये, अष्टावष्टावन्योष्विति ।
तेषां च यथासंभवं विभागा इति केचिदाहुः ।
सम चतुहश्राणां धिष्णियानां समचतुरश्रा एवेष्टकाः कार्याः चतुरश्रमादेशादन्यदिति ।
तवारत्नीविष्कम्भाणां धिष्णियाना मिष्टका अष्टाङ्गुला आग्नीध्रीयस्य ।
होत्रीयस्य द्वादशकस्य मध्ये चतस्रश्चतुरङ्गुलाः ।
परितोऽष्टाङ्गुलाः ।
षोडशिके षडङ्गुलाःसर्वाः ।
एकविंशकस्य मध्ये नव चतुरङ्गुलाः, परितो द्वादश षडङ्गुला ।
चतुर्विंशकस्य कोणेऽप्वष्टाङ्गुलाः, शेषो विंशतिश्चतुरङ्गुलाः ।
व्लाह्नणाच्छंसीये सप्त षडङ्गुला, चतस्रो नवाङ्गुलाः ।
मार्जालीये पञ्चाष्टाङ्गुलाः ।
अन्ये त्वाहुःयथासंख्यमितरानिति वचनात्सर्वा इष्टकास्तुल्यक्षेत्रा एव ।
तत्र समचतुरक्षाणामेव कर्तुमशक्यत्वाद्दीर्घचतुरश्रा अपि क्रियेरन्निति ।
तन्मतेऽप्याग्नीध्री यस्य पूर्ववत् ।
होत्रीयस्य द्वादशकस्येष्टका अष्टाङ्गुलायामाः षडङ्गुलव्यासाः ।
षोडशकस्य पूर्ववदेव ।
एकविंशकस्य तु अष्टाङ्गुलायामा अरत्निस(प्त)मव्यासाः ।
(चतुर्विंशकस्य षडङ्गुला यामाश्चतुरङ्गुलव्यासाः ।
मार्जालीयस्य प्रादेशायामा अष्टाङ्गुलिर्व्यासाः अष्टकानां प्रादेशायामाःषडङ्गुलव्यासाः) ।
ब्राह्नणाच्छंसीयस्य द्वे सरणे अष्टाङ्गुलायामं साष्टादशतिलषडङ्गुलव्यासमेकं करणम् ।
तेन तिस्र इष्टकाःषडङ्गुलव्यासा भवन्ति ।
नवतिलोननवाङ्गुलायाममपरम् ।
तेन अष्टाविष्टकाः ।
अन्येषु पिशीलमात्रेष्वेतदनुसारेणेष्टका द्रष्टव्याः ॥


अथ परिमण्डलानां षट्त्रिंशदङ्गुलविष्कम्बानां आग्नीध्रीयस्य मध्ये प्रादेशव्यासं परिमण्डलमश्मानं निधाय परितोऽष्टाविष्टकास्तासां करणं, पार्श्वे द्वादशाङ्गुले, चतुर्दशाङ्गुलमष्टतिलोनमेकं तिर्यक्फलकं, तद्धनुरिव तक्षेत्, यथा अङ्गुलिः द्वादशतिलाश्च शरो भवति ।
सविंशतितिलं चतुरङ्गुलमन्यत्तिर्यक्फलकं, तच्च धनुरिव तक्षेत्, अन्तर्वक्रं तु भवति यथा पञ्चदशतिलाःशरः ।
एवमिष्टका अन्येषां धिष्णियानां त्रीणि करणानि ।
सर्वेषां च द्वेट्वे फलके अष्टादशाङ्गुले ।
होत्रीयस्य द्वादशकस्य तृतीयं फलके नवाङ्गुलं सैकादशतिलं, तद्धनुरिव तक्षेत्, यथैक विंशतितिलाःशरः एवं षोडशकादीनां च द्रष्टव्यम् ।
ब्राह्नणाच्छंसीयस्य तृतीयं फलकं दशाङ्गुलं सपञ्चदशतिलं, तद्धनुरिवतक्षेत, पञ्चविंशतितिलाःशारः, सप्ततिलमिति व्कचित् ।
मार्जा लीयस्य तृतीयमप्यष्टादशाङ्गुलं, तदर्धधनुरिव तक्षेत्, व्द्यङ्गुलं चतुर्दशतिलाःशरः ।
अष्टकानां तृतीयफलकं चतुर्दशाङ्गुलमष्टतिलोनं, तद्धनुरिव तक्षेत्, अङ्गुलिर्द्वादशतिलाश्च शरः ।
अन्येषां च पिशीलानामेतदनुसारेण द्रष्टव्यम् ॥


॥ इत्.इ सप्तमः खण्डः ॥


इति सुन्दहहाजीये आपस्तम्बशुल्बसूत्रव्याख्याने शुल्बप्रदीपे

द्वितीयः पटलः.

।
