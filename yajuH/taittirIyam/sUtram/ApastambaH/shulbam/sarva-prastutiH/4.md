+++
title = "४"

+++
अथ चतुर्थः पटलः
## ११

___________________________________________________________


चतुरश्राभिरग्निं चिनुत इति विज्ञायत । समचतुरश्रा अनुपपदत्वाच्छब्दस्य  ॥ ११.१ ॥

___________________________________________________________



अस्याःश्रुलेरर्थस्तर्क्यते  किं समानानां चतुरश्राणां चाविशेषग्रहणं आहोस्वित्समानामामेवेति? कुतः? विशेषाग्रहणात् ।
न कश्विद्विशेषः श्रूयते ।
तस्मादविशेषेणेति प्राप्ते उच्यते  समचतुरश्रा एव ग्राह्याः ।
कुतः अनुपपदत्वाच्छब्दस्य ।
यत्रोपपदं न श्रूयते दीर्घो विषम इति वा तत्र समचतुरश्राणामेव मुख्यत्वात्मुख्येर्थे प्रथमं प्रत्ययो भवति॑ यतः प्रतीयते तस्यार्थो भवति ।
इतरत्र गौणः ।
तस्मात्सपचतुरश्राभिरेवोपा धातव्यः ।
नाध्यर्धाभिरिति स्थितम् ।

___________________________________________________________


पादमात्रयो भवन्ति अरत्निमात्रयो भवन्त्यूर्वस्थिमात्रयो भवन्त्यणूकमात्रयो भवन्तीति विज्ञायते  ॥ ११.२ ॥

___________________________________________________________



चतस्र एताःश्रुतयः ।
तासासावयमेव व्याचष्टे

___________________________________________________________


चतुर्भागीयमणूकम् । पञ्चमभागीयारत्निः । तथोर्वस्थि  ॥ ११.३  ॥

___________________________________________________________



अणूकशब्दः पुरुषचतुर्थस्य वाचसः ।
अरत्निः पञ्चमस्य ।
तथा  तेनैव प्रकारेण ऊर्वस्थि षष्ठस्य ।
षड्भागीया इति शुल्बान्तरे ।

___________________________________________________________


पादेष्टका पादमात्री  ॥ ११.३  ॥

___________________________________________________________


___________________________________________________________


तत्र यथाकामी शब्दार्थस्य विशयित्वात् ॥ ११.४ ॥

___________________________________________________________



चतुर्भागीयः पाद इति संज्ञा विहिता शास्त्रान्तरे ।
पाद शब्देन प्रमाणचतुर्भागो गृह्यते क्षेत्रचतुर्भागश्च ।
पादः प्रमाणमस्याः पादमात्री ।
पादशब्दस्य संबन्धशब्दत्वात्पुरुषचतुर्भागोऽपि गृह्यते अणूकादिचतुर्भागश्च सन्निहितत्वात् ।
तेषां पादेष्टकाभिरित्युक्ते पुरुषचतुर्भागा अणूकादिचतुर्भागाश्च प्रतीयन्ते ।
कुतः? शब्दार्थस्य विष(श)यित्वात ।
वक्ष्यति च  अणूकाः पञ्चदशभागीयानां स्थान इति ।
सङ्ख्यापूरणेऽणूकानां प्रवेशं दर्शयति ।
ऊर्वस्थयरत्नयोः एकार्थत्वं केचिदिच्छन्ति ।
ते पञ्चदशभागीयाभिःसङ्ख्यापूरणं कुर्वते ।
तेषां दर्शने प्रस्तारा न युज्यन्ते ।
सहस्रसङ्ख्या तु पूर्यते प्रतिप्रस्तारमिति वचनमनर्थकमापद्येत ।
ये प्रस्तारा ते द्विशता इति वजनानि न युज्यन्ते ।
तस्मात्पूर्वोक्त एवार्थो ग्रह्यः ।
सर्ववचनानामर्थवच्वाय ।

करविन्दीया व्याख्या

अथ चतुर्थः पटलः

चतुर यते

चतुष्कोणाबिरिष्टकाभिरग्निं चिनुते ।
कीदृश्यो ग्राह्या इत्यत आह

सनच ब्दस्य

ता इष्टका अदीर्घविषमाः समचतुरश्रा ग्रह्याः ।
कुतः? अनुपपदत्वाच्छब्दस्य ।
न ह्यत्रोपपदं श्रूयते दीर्घाभिरिष्टकाबिर्विषमाभिर्वेति ।
अतः "समं स्यादश्रुतत्वादिति" न्यायेन समा एव स्युः ।
पूर्वस्मिन्नग्नौ दीर्घाश्च सन्ति ।
अतो विधिभेदाद्वा विकल्पः पूर्वेणाग्निना ।
नित्यश्वाकामश्रुतेः ।

अग्निकल्पस्यैव श्रवणं प्रदर्शनार्तम् ।
आसां श्रुत्यैव दर्शयन्नाह

पाद यते

एताश्रतस्रःश्रुतयः इष्टकानां प्रमाणं विदवति ।
सम्भवाच्च तासां समुच्चयः ।
पादमात्रयः  पाद प्रमाणाः ।
पादशब्दस्वरणचतुर्थभागादौ वर्तते ।
इह चतुर्मागवाची ।
स चतुर्भागोऽणूकादीनां ग्राह्य इत्युत्तरसूत्रे प्रतिपादयिष्यते ।
पादप्रणाणाः पादमात्रयः ।
अरत्निः सकनिष्ठिकः करः ।
स च पुरुषस्य पञ्चमबागः ।
वक्ष्यति च पञ्चारत्निः पुरुवः चतुर्विंशत्यङ्गुलयोरत्निरिति ।
तत्प्रमाणा अरत्निमात्रयः ।
उर्वस्थि  ऊर्वोरस्थि ।
अणूकं पृष्ठवंशः ।
ता ऊर्वस्थिजान्वास्थिनाम्प्तयोर्नाणूकस्येत्यत्र व्याख्यानात् ।
पुरुषस्यः ष्ठो भाग  उर्वस्थि ।
चतुर्थो भागोऽणूकः ।
एतच्च उत्तरसूत्रे स्पष्टं वक्ष्यति ।
तत्प्रमाणा ऊर्वस्थिमात्रयः ।
अणूकामात्रयश्च ।

आ(ता)सोमवदिकपमाणवशेन संज्ञाविशेषविधानार्थमाह

चतुर्मि त्री

अणूकारत्नयूर्वस्थिशब्दैः तन्मात्रय इष्टका गृह्यन्ते ।
उपसंहारे पादमात्रीष्टकेति दर्शनात् ।
संज्ञासु स्त्रीलिह्गनिर्द्देशाच्च ।
किञ्चाणूकादिशब्दैरपीष्टकानां व्यवहारा दृश्यन्ते ।
"अणूकाः पञ्चदशभागीयानां स्थाने सन्ध्यन्तराले पञ्चमबागीयाःसपादाःता आत्मनि चतुर्दशभिः पादैर्यथायोगं पर्युपदध्यात्" इत्यादिषु अणूकमात्री चतुर्भागीया तत्संज्ञा भवतीत्यर्थः ।
पञ्चमभागीयारात्निः  अरत्निमात्री पञ्चमभागीयाख्या ।
तथोर्वस्थि  उर्वस्थिमात्री षड्बागीयाख्या ।
पादेष्टका  पादमात्री ।
ननु कथमेतल्लभ्यते षड्भागीयोर्वस्थीति? तथेति प्रकारातिदेशात् ।
कथमतिदेशः? यथारत्निमात्रीसङ्ख्या सन्निकर्षेण स्वपूर्वोक्तारत्निमात्रीप्रमा(णे)णान्यूनानन्तरपरिमाणवचन संज्ञा स्यादिति तथोर्वस्थिमा६ अपि संख्या तत्सन्निकर्षेण स्वपूर्वोक्तारत्निमात्री प्रमाणान्यूनानन्तरपरिमाणवचनसंज्ञा स्यादिति ।
किञ्च षड्बागीयोर्वस्थीति वक्तव्य तथेत्ययमतिदेशः प्रकृतपुरुषावयवप्रमाणप्रकारसमाप्तिसूचनार्थः ।
तेनोर्वस्थयन्तानामेवावयवप्रमाणपरिमाणत्वं न पादमात्रीणामिति ज्ञायते ।
अतःस्ववाक्यसन्निहितत्वात्"उपधानेऽष्टावष्टौ पादेष्टकाः चतुर्भागीयानां पक्षाग्रयोर्निदध्यात् ।
सन्ध्यन्तराले पञ्चमभागीयाःसपादाःता आत्मनि चतुर्दशभिः पादैर्यथायोगं पर्युपदध्यात्" इति दर्शनाच्च ।
अणूकार्दानां पादा इह पादत्वेन गृह्यन्ते न चरणादयः ।
किञ्चश्वुतिदृष्टमपहायाणूकादीनां व्युत्क्रमेण पाठपौर्वापर्ये पूर्वस्य प्रमाणाधिक्यज्ञापनार्थः ।
तेनोर्वस्थिप्रमाणानामरत्निमात्रीभ्यो न्यूनप्रमाणत्वं पादमात्रीणामणूकारत्नचूर्वास्थिमात्रीभ्यो न्यूनप्रमाणत्वं च ज्ञापितं भवति ।
एतच्च सर्वमुक्तं भगवता बोधायनेन "समचतुरश्राभिरग्निं" चिनुत "इत्युपक्रम्य तस्येष्टकाः कारयेत् ।
पुरुषस्य चतुर्थेन पञ्चमेनः ष्ठेन दशेमन च" इतिवदता ।
अतोऽणूकादिपादा इह पादत्वेन गृह्यन्ते ।
ते च तेषामर्धेन ग्राह्याः ।
अर्धप्रमाणेन पादप्रमाणं विधीयत इति न्यायात् ।
अतः पञ्चदशाङ्गुलाणूकपादाः द्वादशाङ्गुलारत्निपादाः दशाङ्गुला ऊर्वास्थिपादाः ।
तेनेह षड्विधा इष्टकाः ।
तादृशैः करणैः कार्याः ।
नन्वणूकादिशब्दैरासां परिमाणज्ञाने व्यवहारे च सिद्धे किमर्थं महत्यः संज्ञाः क्रियन्ते? उच्यते  श्रौतनामणूकादिशब्दानां पूरुषचतुर्भागादिमात्रपरिमाणपरत्वज्ञापनेन तस्य तस्य पुरुषस्य चतुर्भागादिपरिमाणैरिष्टकानिर्माणार्थम् ।
तथाहि  लोके द्विविधाः पुरुषाः समाश्च विषमाश्च ।
तत्र समाःसामुद्रीयाशेषलक्षणोपेताः ।
कतिपयैर्विहीना विषमाः ।
समाःसामुद्रीयाशेषलक्षणोपेताः ।
कतिपयैर्विहीना विषमाः ।
समानामणूकादयः ।
तदपेक्षया नियतपरिमाणत्वान्मुख्यतया गृहीताः ।
इतरेषां तु गर्भाधानादिकालस्तितप्राकृतादृष्टादिवशेन न्यूनाधिकवक्राद्यनेक रूपाङ्गतयाणूकादिषु चतुर्भागादिनियमव्यभिचारात्तत्प्रमाणैरुत्पादितानामिष्टकानां उपधानकाले तत्संख्याकानां तासां तत्र तत्रोपधाने ताभिस्ताभिस्तद्देशपूरणं न्यूनाभिर्वा पूरणम् ।
भिन्नजातीयानां तत्रत्यानां तत्र तत्र सङ्घट्टनमित्येवमादयो महान्तो दोषास्तत्र सम्भीवष्यन्तीति ।
अतःश्रुतिगताणूकादिशब्दैस्तद्वैषम्यपरिहाराय पुरुषचतुर्मागादयो लक्ष्यन्त इत्यस्यार्थस्य प्रतिपादनायान्वर्था महत्यःसंज्ञाः कियन्ते ।
तेनायमर्थःसंपद्यते  ऊर्ध्वबाहोः पुरुषस्य प्रमाणं गृहीत्वात्स्य चतुर्थेन पञ्चमेनः ष्ठेन वा तेषां अर्धेष्टकाः कारयेदिति ।
अत्र केचिद्वर्वश्थ्यरत्वयोरेकार्थतामिच्छीन्त ।
तेषां मतेऽग्निकल्पे तथोर्वस्ति शब्दस्यारत्निशब्दस्य वा पृथगुपादानं पुनरुपादानं श्रुतिदर्शनं च सूत्रकारस्य प्रमादकृतमेवावतिष्ठते ।

तत्र या यित्वात्

गतम् ।
अयमर्थः  चतुर्भागादयः पुरुषचतुर्भागपरिमिताः स्युः ।
पुरुषकल्पनानुरूपाः स्युरिति चतुर्भागीयास्त्रिंशदङ्गुलाः पञ्चभागीयाश्चतुर्विंशत्यङ्गुलाः षड्भागीयाः विंशत्यङ्गुलाः ।
तासां पादास्तदर्थमिताः पञ्चदशद्वादशाङ्गुलाश्चेति ।

सुन्दरराजीया व्याख्या

अथ चतुर्थः पटलः

अथैतमेव चतुरश्वं प्रकारान्तरेणोपधातुमाह

चतुरश्राभि त्वाच्छब्दस्य

अनुपपदत्वं दीर्घादिभिरिति विशेषणाभावः ।

पादमात्रयो विज्ञायते

एषां पादादीनां प्रमाणमाह

चतुर्भागीयाणूकम्

पुरुषस्य चतुर्भागीया त्रिंशदङ्गुला अणूकमात्रीत्युच्यते ।

पञ्चमभागीयारात्निः

चतुर्विंशत्यङ्गुला ।

तथोर्वस्थि

तथा तेनैव मार्गेणोर्वस्थि ज्ञातव्यं, तच्च षढ्भागीयं विंशत्यङ्गुलम् ।
केचिदूर्वस्थीत्यपि पञ्चमभागीयामेवाहुः, तदयुक्तम् ।
"कुल्मिमात्रोऽरत्निप्रादेश ऊर्वस्थीति" भेदेन निर्देशात् ।
"इष्टकाः करोति प्रादेशमात्रयोऽरत्निमात्रय ऊर्वस्थिमात्र" इति प्रयोगकल्पे पृथग्वचनात्तदूर्वस्थीत्यादिवचनाच्च ।
व्यक्तोक्तत्वाच्च बोधायनेन  "तस्येष्टकाः कारयेत्पुरुषस्य चतुर्थेन पञ्चमेन षष्ठेन दशमेन" इति ।

पादेष्टका पादमात्रि

पादश्वाविशेषादणूकादीनां च सर्वासां च भवति ।

तत्र यथाकामीशब्दार्थस्य विशयित्वात्

लोके पादशब्दश्चतुर्भागवचनः प्रसिद्धः ।
व्कचिदेकदेशमात्रे ।
"कृच्छ्पादः प्रकीर्तित" इति "ऋचं पादग्रहण" इति ऋक्षु च ।
वेदे त्वेकदेशमात्रे दृश्यते  "त्रिपदा गायत्री पञ्चपदा पाङ्क्तिर्ः ,चपपदा शव्करी" इति ।
इह तदुभयं ग्राह्यम् ।
शब्दार्थस्योभयत्र वृत्तेः ।
अत्र च पादशब्दार्थनिरूपणं क्रियते एकविधाद्यर्थम् ।
अस्मिं स्त्वग्नौ चतुर्भागवचनेऽपि पादे न कश्विद्दोषः ।
ये तु षड्भागीयान्नेच्छन्ति तेषामेवोपयोगः, अणूकारत्निपादत्वेन दशाङ्गुलाष्टाङ्गुलानां ग्राह्यत्वात् ।

कपर्दिभाष्यम्

___________________________________________________________


उपधानेऽष्टावष्टौ पादेष्टकाश्चतुर्भागीयानां पक्षाग्रयोर्निदध्यात् । सन्ध्योश्च तद्वदात्मानं षडङ्गुलापेताः  ॥ ११.५  ॥

___________________________________________________________



उपधानकाले अष्टावष्टौ चतुर्भागीयानां पादेष्टकाः पक्षाग्रयोरूपदधायात् ।
अष्टावष्टाविति विशयाः ।
अत्मानं षडङ्गुलमात्रमवेताः अवगता व्याप्ता इति यावत ।
नवाङ्गुलमात्रं पक्षयोः ।

___________________________________________________________


श्रोण्यंसेषु चाष्टौ प्राचीः प्रतीचिश्च  ॥ ११.५  ॥

___________________________________________________________


श्रोण्यंसयोस्वतस्रश्चतस्रः ।
ताः पादाः ।
प्रचीःश्रोण्योः ।
अंसयोः प्तीचीः ।
एवं चतुर्भागीयपादा अष्टाचत्वारिंशत् ।


___________________________________________________________


सन्ध्यन्तराले पञ्चभागीयाः सपादाः  ॥ ११.६ ॥

___________________________________________________________


पक्षसन्ध्योरन्तराले पञ्चमभागीयाः पादसहिताः ।
मध्ये पादाः ।
दश प्रतीचिः ।
तासां दक्षिणतः पठ्चविंशतिः पञ्चमभागीयाः ।
उत्तरतो विंशतिः ।

एवं सन्ध्यन्तराले पञ्चपञ्चाशदिष्टकाः उपधेयाः ।

___________________________________________________________


पुच्छे प्रादेशमुपधाय सर्वमग्निं चतुर्भागीयाभिः प्रच्छादयेत् ॥ ११.७ ॥

___________________________________________________________


प्रादेशशब्देन किं क्षेत्रमभिधीयते? पुच्छे यत्प्रादेशमिति? अथवा इष्टकाः प्रादेशेन कारिताः? यदि क्षेत्रमभिधीयेत प्रादेशपङ्क्तिरेवोपधातव्या स्यात् ।
तथा सति भिद्येताग्निः ।
इतरस्मिन्पक्षे यथा न भिद्यते तथा प्रादेशेष्टका भवेयुः ।
प्रादेशमिति जातावेकवचनम् ।
प्रादेशेष्टकाभिःसहाणूका न शेरते ।
शेरते तु पञ्चभागीयास्ताभिःसह ।
अतश्चतस्रश्चतस्रः श्रोण्योः पादेष्टकास्त्रयोदश पञ्चमभागीयाः ।
पूर्वार्धेऽष्टावणूकाः ।
एवमेकोनत्रिंशत्पुच्छे ।
अपरे पुनरेवं वर्णयन्ति  यस्य वितस्तया वर्धनं कृतं तत्रापि चतुरश्रश्रुतिसामर्थ्यात्प्रादेश एवेष्टकाभिर्व्याप्यत इति ।
एवमर्थं प्रादेशग्रहणमिति ।
तस्मिन्नपि पक्षे उक्त उपधानक्रमः ।
सर्वमिति द्वात्रिंशत् ।
अष्टाविंशतिरात्मन्युक्ताः ।
पुच्छपूर्वार्धेऽष्टौ ॥


___________________________________________________________


पादेष्टकाभिः संख्यां पूरयेत् ॥ ११.८ ॥

___________________________________________________________



पञ्चदशभागीयाभिःसंख्यां पूरयेत् ।
आत्मनि द्वितीयायां रीत्यां मध्यमां चतुर्भागीयां मध्यमे द्विशतः प्रस्तारः ॥


करविन्दीया व्याख्या

उपधा ध्यात्

उपधानकाले पञ्चदशाङ्गुला अष्टावष्टौ पक्षाग्रयोर्निदध्यात् ।
पक्षात्मसन्धयोश्च तद्वदात्मनि षडङ्गुलावेताः ।
पक्षात्मसन्ध्योश्वाष्टावष्टौ ।
ताःषडङ्गुलाःश्येनात्मनि प्रविष्टाःश्रोण्यंसेषु च ।
चकारेण तद्वदित्याकृष्य सामर्थ्याद्विशयाभावः ।
श्रोण्यंसेषुचतस्रश्चतस्रः ।
विशेषमाह  अष्टावष्टौ प्राचीः प्रतीचीश्च ।
श्रोण्योः प्राचीः अंसयोः प्रतीचीः ।
ननु अष्टावष्टाविति वीप्सया प्राप्तानां स्थानचतुष्टयनिर्द्देशे प्रतिस्थानमष्टावष्टौ कथं न स्युः? उच्यते  "अष्टौ प्राचीः प्रतिस्थानमष्टावष्टौ कथं न स्युः? उच्यते "अष्टौ प्राचीः प्रतिचीश्वेति" वचनसामर्थ्यात्प्राचीनां प्रतीचीनां चाष्टत्वमवगम्यते न प्रत्येकं चतस्र एवेति ।
श्रोण्योःप्राच्यौ रीत्यावंसयोःप्रतीच्यौ ।
ता एता अष्टाचत्वारिंशत्चतुर्भागीयाः पादाःसन्ध्यन्तराले पञ्चमभागीयाःसपादाः पक्षसन्ध्योर्मध्ये आत्मनि पञ्चमबागीयाःसपादाः सामर्थ्यात्स्वपादैःसहिता निदध्यात् ।
अत्र दक्षिणभागे विशयानामुत्तरतः पञ्चविंशतिः पञ्चमभागीयाः ।
उत्तरभागे विशयानां दक्षिणतो विंशतिः पञ्चमभागीयाः ।
मध्ये दश प्रदेशाः ।
एवमेताःसन्ध्यन्तराले पञ्चपञ्चाशदिष्टकाः ॥


पुच्छे येत्

गतमेतत् ।
पूर्वाग्नौ पुच्छाग्रप्रदेशे पृथग्रीतित्वे भेदप्रसङ्गेन तत्परिहारायायं यत्नः ।
अत्र तु मूलप्रदेशरय पृथग्रीतित्वे उपरितनप्रस्तारे वक्ष्यमाणविशयपञ्चमभागीयाविधेर्भेदः प्रसज्येतेति गम्यते ।
स चापि परिहार्य एव ।
ततश्चतुर्भागीयाभिरात्मशेषं पक्षशेषं च प्रच्छाद्य पुच्छे तु पूर्वार्धेऽष्टौ चतुर्भागीया उपधाय पश्चार्धे भेदाभावाय पञ्चदश पञ्चमबागीया उपदध्यात् ।
उक्तं चाभियुक्तैः

अवाधः कॢप्तदेशानां स्तारे स्तारे च पूरणम् ।

भेदभावोऽपि चाग्नीनामाचार्याणां परायणाम् ॥


इति ।
चतुर्भागीयाशब्दो बाहुयाभिप्रायः ।
प्रच्छादने प्रच्छादन शब्दस्यापि पूर्वोक्तमेव प्रयोजनम् ।
अत्र प्रादेशपृथग्रीतित्वे भेदप्रसङ्गात्सर्वाग्नेः प्रच्छादनर्य विहितत्वाच्चतुर्भागीयानां चासम्भवादुक्तानामसम्भवे भेदाभावाय च तत्रतत्रोक्तानामसम्भवे तत्रत्याभिःसम्भवन्तीभिरन्याभिः प्रच्छादनं कार्यमिति पूर्वमेवोक्तम् ।
तत्र दक्षिणे पक्षे पादानां मध्ये षोडशचतुर्भागीयाः ।
उत्तरे च ताः षोडश ।
आत्मनि सन्ध्योरन्तरालरच पुरतः पुरतः पादानां मध्ये चतूर्दश ।
ताः पश्चिमतश्वपादानां मध्ये चतुर्दश ।
अष्टौ पुच्छरय पूर्वार्धे ।
अपरार्धे पञ्चदश पञ्चमभागीयाः ।
सन्ध्यन्तराले पञ्चचत्वारिंशत्पञ्चमभागीयाः तत्र षष्टिरणूकाः ।
षष्टिः पञ्चमभागीयाः ।
अष्टाचत्वारिंशदणूकापादाः दश पञ्चमबागीयाः पादाः ।
ता एताःषडशीतिशतम् ।

अत्र चतुर्दशसंख्या सम्पाद्या ।
तत्सम्पादनमाह

पादे येत्

गतम् ।
आत्ममध्ये पञ्चम्यां रीत्यां उपान्त्यां चतुर्भागीयामुद्ध्रृत्य नव षड्भागीयान् पादानुपदध्यात् ।
पुच्छश्रोण्योरेकैकां पञ्चमभागीयामुद्धृत्य

चतुरस्तत्पादानुपदध्यात् ।
एवं द्विशतः प्रस्तारः ।
आत्मनि प्राच्यो रीतयः ।
पक्षयोर्दक्षिणोत्तरयोः पुच्छे चोदीच्यो रीतयः ॥


सुन्दरराजीया व्याख्या

उपाधानेऽष्टावष्टौ दध्यात्

चतुर्भागीयानां पादेष्टकाः पञ्चदशाह्गुलाः ॥


सन्ध्योश्ववेताः

सन्ध्योः पक्षाप्यययोः तद्वत्पक्षाग्रवदष्टावष्टौ ॥


ताश्वात्मानं षडङ्गुलेन प्राप्ताः, नवाङ्गुलेन पक्षौ ॥


शोण्यंसेषु  चीश्च

एकैकत्र चतस्रश्चतस्रः, एवं षोडश प्राचीः प्रतीचीरिति पादाः अष्टावित्यत्र वीप्सार्थो द्रष्टव्यः ।
अथवा अनेन सूत्रेण श्रोण्यंसेष्वष्टावेव विधीयन्ते, "अन्या अष्टौ पादेष्टकाभिःसंख्यां पूरेयत्" इत्यनेन ।
सर्वथा तावत्षोडशैवोपधेयाः ।

सन्ध्यन्तराले  पादाः

पक्षाप्यययोरन्तराले पञ्चमबागीयाः पञ्चचत्वारिंशत् ।
आसां मध्ये दश प्रादेशमात्रयः ।
पादशब्देन च सन्निहितत्वात्पञ्चमबागीयानां पादा उच्यन्ते ।
तासां पादेष्टकानां दक्षिणतो विंशतिः पञ्चमभागीयाः, उत्तरतः पञ्चविंशतिः, विपरीता वा ॥


पुच्छेप्रादेशमुपधाय

पुच्छाग्रे यत्प्रवृद्धं प्रादेशक्षेत्रं तदुपदध्यात्सामर्थयाद्दशभिः प्रादेशैः ॥


सर्वमग्निं  दयेत्

एवं प्रच्छादिते एकोननवतिशतं (१८९ ) इष्टका भवन्ति ।

पादेष्ट  येत्

पुच्छस्यापरार्धे पार्श्वेयोश्चतस्रश्चतस्रः पञ्चदशाङ्गुलाः ।
एवं कृते पञ्चोनद्विशतं भवति ।
ततः पुच्छस्य पूर्वार्धे पार्श्वेयोर्मध्ये तिस्रस्तिस्रःषड्भागीयाः प्रचीरुपदध्यात् ।
एवं द्विशतः प्रस्तारः ॥


कपर्दिभाष्यम्

___________________________________________________________


अपरस्मिन् प्रस्तारे पुच्छाप्यये पञ्चमभागीया विशयाः  ॥ ११.९  ॥

___________________________________________________________


द्वितीये प्रस्तारे पुच्छाप्यये पुच्छात्मसन्धौ विशया उभयस्थाः पञ्चमभागीया उपधेयाः ।

___________________________________________________________


ता आत्मनि चतुर्दशभिः पादैर्यथायोगं पर्युपदध्यात् ॥ ११.९  ॥

___________________________________________________________



तासानेव पादेष्टकाभिः विशयासंसृष्टाभिः चतुर्दशभिरुपदध्यात् ।
आत्मनि यथा युज्यन्ते ।
इह षड्भागीयानां करणमुक्तम् ।
उपधानं नोक्तं यथा पूर्वत्रार्धेष्टकानां पुरस्ताच्चोपधेयाः पुच्छस्य पूर्वार्धे पार्श्वयोस्तिस्रस्तिस्रः षड्भागीयाः मध्ये चतस्रः ।
शिष्टे द्वादश चतुर्भागीयाः ।

___________________________________________________________


सर्वमग्निं पञ्चमभागीयाभिः प्रच्छादयेत् ॥ ११.१० ॥

___________________________________________________________


___________________________________________________________


पादेष्टकाक्षिः सङ्ख्यां पूरयेत् ॥ ११.११  ॥

___________________________________________________________



इह पादेष्टकाशब्देन पुरुषस्य पूरयितव्यस्य चतुर्भागकारिका अणूका गृह्यन्ते ।
पञ्चमभागीयाश्च कृता उपधेया इत्युच्यन्ते ।
द्वादश चतुर्भागीया आत्मनि ।
प्रथमा रीतिः पञ्चमभागीयानाम् ।
द्वितीया रीतिश्चतुर्भागीयानाम् ।
षष्ठी प्रादेशानाम् ।
नवमी चतुर्भागीयानाम् ।
शिष्टे पञ्चमभागीयाः ।
एष प्रस्तारो द्विशतः ।
अत्र केचन याज्ञिकाः अनुपाशितगुरवः आचार्याभिप्रायमजानन्तः ऊनाद्दूय(ह्य)धिकप्रस्तारं कुर्वन्ति ।
अस्य तु सूत्रकारस्य प्रतिप्रस्तारं पूरयेदिति वदतस्तदनभिप्रेतमेव ।
यद्येवमभिमतमभविष्यत्सर्वत्र प्रतिप्रस्तारं संख्यां पूरयेदिति नावक्ष्यत् ।
उक्तं च॑ तस्माद्द्विशतः प्रस्तारः

कर्तव्यः ।

तत्र श्लोकः

अष्टौ श्रोण्यंसयोश्च स्युः पादाः सूत्रकृतेरिताः ।

तासां मध्ये चतुर्थ्यःस्युः चतुर्दश चतुर्दश ॥


सन्ध्यन्तराले पञ्चम्याः पादैश्च दश्भिःसह ।

तासां मध्ये दश प्रोक्ताः प्राच्यस्युःशुल्बकर्मणि ॥


अष्टौ पुच्छस्य पूर्वार्धे चतुर्थ्यःशिष्ट एव तु ।

द्वितीया नवमी चैव चत्तुर्थी नाम वात्मनि ॥


उदीच्य एव नित्यं स्युर्मध्याः पञ्चमपादकैः ।

कृताभिश्चतुरश्राभिरणूकोविर .... त्निभिः ॥


अस्या एव सपादाभिः प्रस्तारो द्विशतः कृतः ॥


इति ॥


करविन्दीया व्याख्या

अपर याः

द्वितीये प्रस्तारे पुच्छाप्यये एवं पञ्चपञ्चमभागीया उपधेयाः ।
अविशेषादात्मपुच्छयोःसमं प्रविष्टाः ॥


ता आ ध्यात्

ता विशयाश्चतुर्दशभिः पादैः प्रकृतत्वात्पञ्चमभागीयानां यथा योगं परितःसर्वतः उपदध्यात् ।
विशयानां पुरस्ताद्दश ।

सर्व येत्

पक्षयोस्त्रिंशत्त्रिंशच्पञ्चमभागीयाः पुरस्तात्प्रभृत्यात्मनि प्रच्छाद्यमाने उदगायताः पञ्चमभागीयानां नव रीतयः ।
चतुर्दशीयानां पादानां दक्षिणतो द्वे पञ्चमभागीये उत्तरतश्च द्वे ।
पुच्छे तु यथोक्ताभिः प्रच्छाद्यामाने बहुभेदप्रसङ्गात्षड्भागीया उत्पन्ना अपि न युक्ता इति षड्भागीयास्तिस्रस्तिस्रो विशयानां पश्चात्पुच्छपार्श्वयोः प्रतीचीरुपदधाति ""तासां पार्श्वे द्वेद्वे चतुर्भागीये प्रतीच्यौ उपधाय तासां मध्ये तिस्रः षड्भागीयाः प्रतीचीरुपदध्थात् ।
अपरार्धे चाष्टावणूकेष्टका उपदध्यात् ।
एवमात्मनि विशयाभिः सह एकोनशतं पञ्चमभागीयाश्चतुर्दशप्रादेशाः पक्षयोस्त्रिंशत्तिंशत्पञ्चमभागीयाः पुच्छे द्वादश चतुर्भागीया नव षड्भागीयाः ।
ता एताः षडूनं द्विशतम् ।
तत्र षट्संख्या सम्पाद्याऽऽ

पादे येत्

अत्र नवपञ्चमभागीयारीतीनां मध्यस्थामेकां पञ्चमभागीयारीतिमुद्धृत्य मध्ये विंशतिप्रादेशेष्टका उदीचीरुपदध्यात् ।
अत्र चतुःसंख्यातिरिच्यते ।
अतिरेके अधिकप्रमाणोपधानेन संख्यापूरणस्यान्याय्यत्वादणूकाः पञ्चमभागीयानां स्थान इति परिभाषयाणूकोपधानेन संख्यापूरणस्य न्याय्यत्वाच्च ।
ततः प्रादेशरोत्या पूर्वरीतिः यथा संश्लिष्टा भवति तथा कृत्वा पूर्वान्तरीतिमुद्धृत्य तत्राष्टावणूका उपदध्यात् ।
एवं प्रादेशरीत्याः परितस्तिस्रो रीतीः प्रच्याव्य द्वितीयां रीतिमुद्ध्त्याष्टावणूका उपदध्यात् ।
एवं द्विशतः प्रस्तारः ।
अत्र केचित  प्रथमे प्रस्तारे पुच्छाग्रे दशप्रादेशानुपधाय पादेष्टकाश्वानादृत्य पञ्चदशभागीयाभिःसंख्यां पूरयन्ति ।
भेदमपि सहन्ते ।
प्रथमेऽपि प्रथमेऽपि प्रस्तारे सन्ध्यन्तरालेऽणूकास्तत्पादाश्वोपदधाति ।
तथोपधाने प्रयोजनं मृग्यम् ।
केचितु प्रच्छादनकाले संख्यापूरकाणां स्थानमवशिष्य प्रच्छाद्य संख्यापूरका उपदधति ।
तत्र तु सूत्राञ्जस्यमस्ति वा नवेति चिन्त्यम् ॥
तत्र्.अ श्लोकाः ।

ऊर्वर्स्थिशब्दसंयुक्ता श्रुतिर्मुख्यात्र या कृता ।
आचार्येणैव सूत्राणां षड्भागीया कृते तु सा ।
आक्यातमर्थं चाचार्यैस्तथोर्वस्थीति सूत्रितम् ।
षड्भागीयापदं तद्द्वदप्यन्यैःसूत्र्रितं परैः ।
हिरण्यकेशिनां शुल्बे तथोर्वस्थीति सूत्रितम् ।
व्याख्यातारोऽपि तत्रैतत्षड्भीगायापरं विदुः ।
बोधायनश्च भगवान् समे तु चतुरश्रके ।
तुर्यपञ्चमषष्ठैश्च सपादैः करणं व्यधात् ।
उर्वस्थिनामधेयानामुपदेशबलादिह ।
प्रच्छादितानामाभिस्तद्बाधःसूत्रकृतेष्टते ।
अरत्नयोऽप्यणूकाश्च छादने स्युर्विपर्ययात् ।
पूर्वस्मिन्नपरस्मिंश्च प्रस्तारे संभवो न हि ।
न पञ्चदशभागीया श्रूयते त्र द्वितीयके ।
श्रूयन्ते तास्तु पूर्वाग्नौ न तत्पूर्वो द्वितीयकः ।
प्रकृतित्वाद्द्वयोरग्नयोः नित्यत्वाच्च द्वयोरपि ।
अतस्तासं द्वितीयेऽग्नौ कथं प्राप्तिर्विमृश्यताम् ।
किन्तु तासां तु यत्कार्यं तत्राणूकास्तु बोधिताः ।
प्रथमाग्नेरतोऽन्यत्र तत्स्थाने स्युरणूकिकाः ।



ये त्वत्र पञ्चदशभागीयाभिःसंख्यापूरणं कुर्वन्ति ते किमुपदेशतो वा प्राप्तं मन्वते? अतिदेशतो वा? उभयथापि न युज्यते ।
द्वयोः प्रकृतित्वात्प्रकृतिविकाराभावाच्च ।
नन्वणूकाः पञ्चदशभागीयानां स्थान इति वचनसामर्थ्यात्तासां प्राप्तिर्भविष्यति ॥
इत्.इ चेन्न॑ पञ्चदशभागीयानां स्थान इति वचनं तत्कार्ये संख्यापूरणोऽण्कानां प्रापकम् ।
न तु संख्यापूरणमात्रे तासामप्यु पधायकम् ।
तस्माच्चिन्त्यमिदम् ।
सथमर्थमिदमाचार्येणोक्तं? उच्यते  उपधीयमानानामिष्टकानां संख्यायाःस्थाने ।
न च प्रस्तारै संख्यासम्पत्तौ यदिष्टकाभेदादवयवभेदःस्यात्स मर्षणीय इति मन्यमानेनोक्तम् ।
तदेतद्द्वितीयश्येने प्रतिपादयिष्यते ।
केचित्तु याज्ञिका न्यूनाधिकप्रस्तारमग्नौ कुर्वन्ति समुदाये संख्यासम्पत्तिं मन्यमानाः ।
तदयुक्तम् ।
पञ्चदशप्रभृतिभिः प्रस्तारेः सहस्रादि संख्यायां सम्पाद्यमानायां विशेषाश्रवणे "समं स्यादश्रुतत्वात्" इति प्रस्ताराणां द्विशतत्वस्यैव न्याय्यत्वात् ।
रथचक्राग्नौ तस्य करण्या द्वादशेनेत्यादिना द्विशतानामेवोत्पादनाच्च ।
ननु यत्र यत्र प्रस्तारे पूरयेदिति वचनान्तरमस्ति तत्र प्रस्तारे संख्यापूरणमस्तु ।
तद्यत्र नास्ति तत्र समुदायसंख्या पूरणसंख्या इतरथा पूरणवचनस्यानर्थक्यप्रसङ्गात् ।
उच्यते  न तत्रानर्थक्यप्रसङ्गः ।
कथं? तत्र हि न्यायप्राप्तं संख्यापूरणं तत्साधनत्वेन पञ्चदशभागीयानां विधानात् ।
यदि सर्वे प्रस्तारा द्विशताः किमर्थमेष द्विशत प्रस्तार इत्युच्यते? सिद्धे सत्यारम्भमात्रोद्देशेन सर्वेषां प्रस्ताराणां द्विशतत्वसम्पादनार्थम् ।
यथैकविधप्रस्तारो द्विशतः एवमन्येऽपि सर्वे प्रस्तारा द्विशतसंख्याः कार्याः ।
पूरणवचना भावेऽपीति न्यायप्राप्तमेवार्थं अनुवादेन द्रढयितुमयं यत्नः ।
तस्मात्सर्वे प्रस्तारा द्विशताः कार्या इति न न्यूनाधिका इति सिद्धं सर्वप्रस्ताराणां द्विशतत्वम् ।
प्रकृतिभूतःसप्तविध उक्तः ।
इदानीं नित्या विकृतय उच्यन्ते  एकविधेति ।
एकविधादीनां षड्विधपर्यन्तानां षण्णामग्नीनां तस्यतस्याग्नेः करणीनां द्वादशभागेन त्रयोदशभागेन च इष्टकाः कारयेत् ।
अत्रैकविधस्य करणी शतं विंशतिः (१२०) अङ्गुलयः ।
द्विविधस्य एकोनसप्ततिशतं अङ्गुलयः चतुविंशतितिलाश्च ।
(१६९ २ ।
३ ४ ।
४) त्रिविधस्य द्वे शते सप्त ङ्गुलयः एकोनत्रिंशत्तिलाश्च (२०७ २ ।
३ ९ ।
४) चतुर्विधस्य द्वे शते चत्वारिंशच्चाङ्गुलयः (२४०) पञ्चविधस्य द्वे शते षष्ठिरङ्गुलयः एकादश तिलाश्च (२६० १ ।
३ १ ।
४) षड्विधस्य द्वे शते त्रिनवतिरङ्गुलयः एकत्रिंशत्तिलाश्च (२९३ ३ ।
३ १ ।
४) ।
एतासां करणीनां सर्वतो द्वादशेनैकं करणम् ।
सर्वतस्त्रयोदशेनैकं करणम् ।
तयोः पादेष्टकानां करणं चकारादर्धेष्टकानामपि षड्विधं नवविधं वा करणम् ।
उपधानमुच्यते  अभितः पादास्तिस्रो रीत्यो द्वादश्यः ।
ततः पञ्चरीत्यस्त्रयोदश्यः ।
तत एका त्रयोदशीपादाः ।
तत एका त्रयोदश्यः ।
ततस्तिस्रोऽभितः पादा द्वादश्यः इति त्रयोदश रीत्यः ।
तत्र द्वितीयायां रीत्यां द्वादश्यां चतुर्थीमष्टमीं चेष्टकामुद्धृत्य द्वेद्वेर्ऽधेष्टके उपदध्यात् ।
तत्रैव चोपान्त्ये उद्धृत्य चतस्रोर्ऽधेष्टकाः ।
द्विशत एव प्रस्तारः ।
द्वितीये प्रस्तारे द्वे रीत्यौ त्रयोदश्यः ।
तत एका ६ ओदशीपादा ।
तत एकाभितः पादा त्रयोदश्यः ।
ततश्चतस्रो रीत्यो द्वादश्यः ।
तत एकाभितः पादा द्वादश्यः ।
ततस्तिस्रो रीत्यस्त्रयोदश्यः इति त्रयोदश रीत्यः ।
अत्र मध्यमायां वा षडुद्धृत्य पादा उपदध्यात् ।
प्रस्तारो द्विशतः ।
अथवा प्रथमप्रस्तारे द्वादशभिः द्वितीयस्त्रयोदशभिस्तथोच्यते ।
कृत्स्नद्वादशी पक्षे दीर्घा पादेष्टका अर्धेष्टकाश्च तत्रतत्र प्रथमप्रस्तारे प्राच्यःसप्तदश रीतयः ।
ताःसर्वा द्वादशेष्टकाः ।
तासां सर्वासां दक्षिणा अर्धेष्टकाभिः ।
तत एका पादाभिस्ततस्तिस्रो द्वादशीभिस्तत एका पादाभिस्तत एकार्धाभिः ।
तत एका पादाभिस्ततस्तिस्रो द्वादशीभिः ।
अन्त्यार्धाभिरेवं सप्तदश रीतयः ।
तत्र षञ्चमीषष्ठीसप्तमीनां रीतीनामन्त्यास्तिस्र उद्धृत्य एकां द्वादशीमुपदध्यात् ।
अथैकादशी द्वादशी त्रयोदशीनामन्त्याः तिस्र उद्धृत्य एकादशीमुपदध्यात् ।
एवं द्विशतः ।
यद्द्वितीयं त्रयोदशभिरुदीच्यो रीतयश्चतुर्दश तासां प्रथमार्धाभिर्द्वादशीत्रयोदशीभिरन्त्यार्धाभिः ताश्चतुर्दश रीतयः ।
एवं द्वादश शतमिष्टकाः ।
तत्र पूर्वार्धे त्रयोदशीः षडुद्धृत्य चतुर्विंशतिं पादा उपदध्यात् ।
एवं द्विशतः ।
यदि सर्वे प्रस्तारा द्वादशीभिः तदा पूर्वोक्तप्रकारेण प्रथमं प्रस्तारमुपधाय द्वितीयप्रस्तारत एव रीतीरुदीचीरुपदध्यात् ।
एष द्विशतः ।
यदि सर्वे त्रयोदशीभिः, तदा द्वितीयप्रस्तारोक्ता रीतिः प्रथमे प्रस्तारे प्राचीरुपधाय पश्चार्धे त्रयोदशीरुद्धृत्य पादा उपधायापरस्मिन् प्रस्तारे ता उदीचीरुपदध्यात् ।
एष द्विशतः ।
यद्येकत्र त्रयोदशान्यतो द्वादश तदा प्रागायता इष्टका उदीच्यः त्रयोदश रीतयः ।
ताःषट्पञ्चाशच्छतं च पूर्वस्यां रीत्यां पञ्चम्यां चाष्टावष्टावुद्धृत्याष्टाविंशतिं पादाः द्वे द्वे चार्धे ।
एवं द्विशतम् ।
द्वितीये प्रस्तारे ता एव प्राच्यो रीतयः ।
यत्र दक्षिणतः उत्तरतश्वाष्टावष्टावुद्धृत्य पूर्ववत्पादा अर्धाश्वोपदध्यादेवं द्विशतः ।
एवमेव प्रौगादिष्वपि करणानि द्वादशभागीयाभिस्त्रयोदशभागीयाभिर्वा यथायोगमुपधाय पादेष्टकाभिरर्धेष्टकाभिश्च संख्यां पूरयेत् ।
अलमतिप्रसङ्गेन ॥


सुन्दरराजीया व्याख्या

उभयत्र प्रादेशमात्रमविशेषात् ।
ततः पुरस्ताद्दश प्रादेशाः पार्श्वयोर्द्वैद्वौ ।

सर्वमग्निंपूरयेत्

आत्मनि विशयाभिःसह उदीच्यो दश रीतयः, तासां द्वितीयां नवमीं चतुर्थीभिरुपदधायात्, षष्ठीं प्रादेशैः ।
आत्मशेषे पक्षयोश्च पञ्चमभागीयाः ।
पुच्छस्यापरार्धे पार्श्वयोर्मध्यतो नव षड्भागीयाः प्राच्यः ।
पुच्छशेषे द्वादशाणूकाः ।
एवं द्विशतः प्रस्तारः ।

___________________________________________________________


व्यत्यासं चिनुयाद्यावतः प्रस्तारांश्चिकीर्षेत् ॥ ११.११  ॥

___________________________________________________________



गतमेतत् ।

एकादशः खण्डः.

कपर्दिभाष्यम्
## १२
क्रत्वर्थेनोपादीयमानामामेकविधादीनां पक्षपुच्छत्वं प्रतिपादितम् ।
तथा तेषामुपधानविधिः कथं भवतीत्युच्यते

___________________________________________________________


एकविधप्रभृतीनां करणीनां द्वादशेन त्रयोदशेनेतीष्टकाः कारयेत् ॥ १२.१  ॥

___________________________________________________________



करणानां द्वादशेन त्रयोदशेन कृतैःसमचतुरश्रैः इष्टकाः कारयेत् ।
सर्वतो द्वादशेनैकं करणं सर्वतस्त्रयोदशेन द्वितीयम् ।

___________________________________________________________


पादेष्टकाश्च व्यत्यासं चिनुयाद्यावतः प्रस्तारांश्चिकीर्षेत् ॥ १२.१  ॥

___________________________________________________________


पादेष्टकाश्च द्वादशीवधास्त्रयोदशविधाश्वार्धेष्टकाश्चेति शुल्बान्तरम् ।
अस्माकमपि प्रौगेर्ऽधेष्टकाः कार्याः ।
एकविधादिष्वपि यदि प्रथमप्रस्तारो द्वादशभिः द्वितीयस्त्रयोदशभिरित्यस्मिन्पाक्षेर्ऽधेष्टकाः कार्याः ।
इतरथा सङ्धया न पूर्यत एव ।

तत्र श्लोकाः

द्विविधे मानिका रज्जुःसप्तत्या च शतेन च ।

अङ्गुलीनां मिता सा स्यादूनाग्नेर्दशमिस्तिलैः ॥


त्रिविधे मानिका रज्जुरष्टोत्तरशतद्वयम् ।

षड्भिरेव तिलैरूना गणकैः परिकल्पिता ॥


विधस्पापि चतुर्थस्य मानिका रज्जुरुच्यते ।

मिता शतद्वयेनाथ चत्वारिंशाधिकेन च ॥


विधस्य पञ्चमस्येयमष्टषष्टिःशतद्वयी ।

एकादशतिलैर्युक्तां मानिकां गणका विदुः ॥


चतुर्भिश्च नवत्या च शताभ्यां च मिता भवेत् ।

त्रिभिरेव तिलैरूना षढ्विधस्य विधानिका ॥


उपधानेऽभितः पादास्तिस्रो रीत्योऽथ द्वादश्यः ।
ततः पञ्च त्रयोदश्यः ।
तत एका त्रयोदशी ।
पादरीतिः तत एका त्रयोदशी ततस्तिस्रोऽभितः पादा रीत्यां द्वादश्यः ।
द्वितीयस्यां एका चतुर्थी च तेभ्योऽन्योऽष्टमी ।
एष प्रस्तारः ।
अपरस्मिन् प्रस्तारे द्वे रीत्यौ त्रयोदश्येका त्रयोदशी पादा तत एकाभिहितपादा त्रयोदशी ।
ततश्चतस्रो द्वादश्यः ।
अथ मध्यमाःषडिष्टकाः चतुर्भेदाः, एष द्विशतः प्रत्तारः ॥


व्यत्यासमिति  गतमेतत् ॥


___________________________________________________________


एकविधप्रभृतीनां प्रथमाहारेण द्वितीयेन तृतीयेनेति यो युज्येत । सर्वेषां यथा श्रुतिसङ्ख्या तथोर्ध्वप्रमाणम्  ॥ १२.२ ॥

___________________________________________________________



एकविधप्रभृतीनां षड्विधपर्यन्तानां सर्वेषां प्रथमाहारे द्वितीयाहारे च यथा सङ्ख्याः श्रूयन्ते ।
किमुक्तं भवति? यदि प्रथमाहारःसहस्रसङ्ख्या जानुदघ्नता च ।
अथ द्वितीय एते युक्ता एव ।
ते धर्माः सप्तार्धस्वरूपयुक्ता एवेति ।
तच्च वचनं सप्तार्धप्रकृतित्वज्ञापनार्थम् ॥


करविन्दीया व्याख्या

व्यत्या र्षेत्

गतम् ।
विकृतिषु पुनर्व्यत्यासे वचनं किमर्थम्? उच्यते  प्रकृतौ चितीनां प्रस्ताराणां च वैषम्यात्किमयं व्यत्यासः प्रस्तारधर्मः चितिधर्म इति कस्यचित्सन्देहःस्यात् ।
विकृतौ तु द्विप्रस्ताराश्वितय इति प्रस्तारयोर्वैषम्येमायं व्यत्यासः कस्य धर्म इति सन्देहे यावन्तः प्रस्तारास्तावतो व्यत्यस्य चिनुयात्भेदाभावाय ।
व्यत्यासस्य प्रस्तारधर्मताप्रतिपादनाय पुनर्वचनं व्यत्यासस्य ।

एकवि माणम्

एकविधप्रभृतिषड्विधपर्यन्तानां प्रथमाहारः प्रथमप्रयोगः यो युज्येत भृशं युक्तो भवति ।
यथाश्रुतिसङ्ख्या श्रुत्युक्तेन प्रकारेण सङ्ख्या सहस्रादिः यथा भृशं युज्यते तथोर्ध्वप्रमाणं जानुदघ्नादि च योयुज्येतेति च सम्बन्धः ।
एकविधप्रभृतिषड्विधपर्यन्तानां सर्वेषां प्रथमाहारेण द्वितीयाहारेण तृतीयाहारेण "साहस्रं चिन्वीत प्रथमं चिन्वानः" इत्याद्याः श्रूयमाणाः साहस्रादिसङ्ख्याजानुदघ्नादिपरिमाणाश्वैतेषु सम्पाद्यतयोपदिश्यन्ते ।
एतेन एकविधस्य

प्रकृतित्वे द्विविधादीनां तत्प्रकृतित्वे च साहस्रादिसङ्ख्याजानुदघ्नादि परिमाणत्वं सिद्धं भवति ।
एकविधादयोऽपि नित्या एव अकामसम्बन्धात् ।
प्रकृतयो विकृतयश्च नित्या उक्ताः ।
इतानीं काम्याः प्रौगादय उच्यन्ते ।


___________________________________________________________


काम्या गुणविकाराः गुणशास्त्रत्वात् ॥ १२.३ ॥

___________________________________________________________



नित्यस्य सप्तविधाग्नेर्विकाराः प्रौगाद्याकृतिविशेषेण गुणेन विकृताः ।
कुतः? गुणशास्त्रत्वात् ।
गुणं शास्ति विदधातीति गुणशास्त्रम् ।
"प्रौगचितं चिन्वीत" इति वक्ष्यमाणं वाक्यं प्रौगस्याग्नेश्वयनमनूद्य तत्र भातृव्यापनोदनफलार्थं प्रौगाद्याकृतिविशेषं गुणं विधत्ते ।
तस्मात्काम्याः प्रौगादयः ।
गोदोहनादिवन्नित्यस्याग्नेर्गुणविकाराः न नित्याः नैव प्रकृतय इति ।

सुन्दरराजीया व्याख्या

(व्यत्या र्षेत्)

"सन्ध्यन्तराले पञ्चमभागीयाःसपादाः" इत्यस्यापरा व्याख्यापादशब्देन प्रस्तुता एवाणूकापादा गृह्यन्ते ।
प्रस्तुताश्च पादा अष्टसंख्या इति तथैवेह ग्राह्याः ।
तत्रैवमुपधानम्  प्रथमे प्रस्तारे सन्ध्यन्तराले पार्श्वयोस्त्रिंशदङ्गुलं परिशिष्य मध्यमे पञ्चत्रिंशत्पञ्चमभागीयाः, परिशिष्टयोस्त्रिंशदङ्गुलयोः पश्चात्पुरस्ताच्च द्वेद्वे पञ्चदशाङ्गुले उदीच्यौ, मध्ये तस्रस्तिस्रोऽणूकाः, पञ्चमीभिः पूरयितुमशक्यत्वात्पुच्छस्य पार्श्वयोः पुरतःषट्षट्पञ्चदशाङ्गुलाः ।
पुच्छशेषे त्रयोदशाणूकाः, एवं कृते अष्टोनद्विशतं भवति ।
पुच्छमध्येऽणूकामेकामुद्धृत्य दशाङ्गुला नवोपदध्यात् ।
आत्मनि द्वितीये मध्ये वा मन्त्रोपधानसौकर्यार्थम् ।
एवं द्विशतः प्रस्तारः ।
अपरस्मिन् पुच्छवर्जं यथासूत्रमेवात्मनि प्राच्यो दश रीत्यः ।
तत्र दक्षिणस्यां मध्ये पञ्चमीं निधाय ततः प्राक्पश्चाच्च द्वेद्वे प्रादेशमायौ ।
एवमुत्तरस्यां पुच्छस्यापरार्धे पार्श्वयोर्मध्ये च तिस्रस्तिस्रःषड्भागीयाः प्राच्यः, पुच्छशेषे द्वादशाणूकाः ।
ये तु षड्भागीया नेच्छन्ति तेषामपि पुच्छवर्जमेवमेवोपधानम् ।
तत्र पुच्छे प्रादेशमुपधायेत्यस्य प्रादेशेष्टकामुपधायेत्येवं वर्णयन्ति ।
अन्यथा भेदप्रसङ्गात् ।
प्रादेशाश्चतुर्भागीयाभिःसह न शेरत इति सामर्थ्यात्पञ्चमभागीयानामाक्षेपः ।
तत्रैवमुपधानम्  पुच्छस्यपूर्वार्धे पार्श्वयोश्चतस्रः पञ्चदशाह्गुलाः ।
मध्ये षडणूकाः ।
अपरार्धे पञ्चदश पञ्चम्यः ।
पुच्छाग्रे मध्यमा अभितो द्वे उद्धृत्याष्टौ प्रादेशेष्टका उपधेयाः ।
एवमष्टोनद्विशतं भवति ।
ततः पूर्ववदेकां चतुथीं पञ्चमीं वोद्धृत्य दशाङ्गुला वाष्टाङ्गुला वोपदध्यात् ।
द्विशतः प्रस्तारः ।
द्वितीये प्रस्तारे पुच्छे षोडशाणूकाः, आत्मन्युत्तरस्यां रीत्यां चतसृभ्यः पञ्चमीभ्यः प्राक्तिस्रोऽष्टाह्गुला उदीच्यः तत एका पञ्चमी ।
ततस्तिस्रोऽष्टाङ्गुलाः ।
ततस्तिस्रः पञ्चम्यः ।
दक्षिणारीतिः पूर्ववदेव ।
द्विशतः प्रस्तारः ।
एवं सारत्निप्रादेशस्योपधानमुक्तमाचार्येण ।
तद्रहितस्योच्यते  पक्षाग्रयोस्तिस्रस्तिस्रोऽणूकाः ।
तासां पस्वात्पुरस्ताच्च द्वेद्वे पञ्चदशाङ्गुले ।
एवम्न्ययोरप्यात्मानं प्रदेशेनोपेताः पार्श्वयोः षट्षट्प्रादेशाः ।
पक्षशेषे पञ्चम्यः ।
सन्ध्यन्तराले चत्वारिंशत्पञ्चमभागीया आत्मशेषः पूर्वोक्तवदेव ।
पुच्छस्य पूर्वार्धे पार्श्वयोरष्टौ पञ्चदशाङ्गुलाः, पध्ये षडणूकाः ।
अपरार्धे षड्भागीयाभिरुदीच्यस्तिस्रो रीतयः ।
तासु पूर्वस्यां पार्श्वयोर्द्वेद्वे दशाङ्गुले ।
पुच्छस्य पूर्वार्धे षड्भागीया अष्टादश ।
अपरार्धे पृष्ठयामभितः पञ्चम्याकुद्धृत्य अष्टौ पादेष्टका उपदध्यात् ।
आत्मनि पूर्वरीतौ मध्ये पञ्चमीं निधायाभितश्चतस्रः पादेष्टका उपदध्यात् ।
एवं द्विशतः प्रस्तारः ।
अथात्रापि षड्भागीयामनिच्छतां पुच्छस्य पार्श्वयोः पुरतःषट्षट्पञ्चदशाङ्गुलाः ।
पुच्छशेषे त्रयोदशाणूकाः ।
पक्षाग्रयोश्चतस्रश्चतस्रोऽणूकाः ।
शेषं पूर्वोक्तवदेव ।
एवं कृते चतुरशीतिशतमिष्टका भवन्ति ।
तत्रात्मनि पृष्ठयान्ते चतुर्थ्यौ पञ्चम्यावुद्धृत्याष्टादशाङ्गुला अष्टाङ्गुला वोपदध्यात् ।
द्विशतः प्रस्तारः ।
अन्यस्मिन् प्रस्तारे पुच्छाप्यये पञ्चमभागीया इत्यादि यथासूत्रम् ।
आत्मनः पूर्वरीतिः पूर्वोक्तवत् ।
पुच्छस्य पूर्वार्धेऽष्टावणूकाः अपरार्धे पञ्चम्यावृद्धृत्याष्टङ्गुला उपदध्यात् ।
द्विशतः प्रस्तारः ।
एवमुपधानस्यानेकप्रकारा उक्ताः ।
तत्र युक्ततरः प्रकारो विद्वद्भिरादरणीयः ।
सर्वेष्वेव प्रकारेषु पुच्छाप्यये पक्षाप्यये वा अन्यतरत्र विशया इष्टका उपधीयन्त इत्यनुसन्धातव्यम् ॥


एकादशः खण्डः.



एकविधप्रभृतीनांत्पादेष्टकाश्व.

व्याधिकरणःष्ठयौ ।
एकविधप्रभृतीनां षड्विधपर्यन्तानां याः करण्यः तासां द्वादशेन त्रयोदशेनेति समचतुरश्रा इष्टकाः कारयेत्पादेष्टकाश्च ।

ताश्चतुर्बागीया नवम्यश्चेति द्विविधाः ।

तत्र श्लोकाः

अङ्गुल्यो विंशतिशतं करण्येकविधे भवेत् ।

द्विविधे सप्ततिशतं ज्ञेयं दशतिलोनितम् ॥


त्रिविधे द्वे शते चाष्टौ चाङ्गुल्यष्,ट्तिलोनिताः ।

चतुर्विधस्य करणी चत्वलारिंशच्छतद्वयम् ॥


अष्टषष्टिः पञ्चविधे सैकादशतिले शते ।

षड्विधे त्रिशताच्याज्याःषडङ्गुल्यस्तिलावपि ॥


एकविधस्य तावत्करण्या द्वादशेन दशाङ्गुलेनैकं करणम् ।
तदर्धेन पञ्चाङ्गुलेन द्वितीयं पादेष्टकारूपम् ।
तृतीयेन च सैकादशतिलेन त्र्यङ्गुलेन तृतीयम् ।
सा नवमीत्युच्यते ।
एवं त्रयोदशेन साष्टतिलेन नवाङ्गुलेनैकम् ।
तदर्धेन तत्पाद्याः ।
चतुरङ्गुला सैकविंशतितिला ।
तृतीयेन च नवमी त्र्यङ्गुला सतिलत्रया ।
एवं द्विविधादिषु द्रष्टव्यम् ।

व्यत्यासंश्चिकीर्षेत्

तत्र प्रस्तारयोरनुक्तत्वात्द्वादशीत्रयोदशीनामेव सावयवानां प्रस्तारेषु व्यत्यासः ।
द्वादशीभिःसावयवभिरेकः प्रस्तारः त्रयोदशीभिरपर इति ।
संकालितोपधानं तु न भवत्यवचनातेतदतिदिष्टप्रौगचित्यसम्भवाच्च ।
तत्र प्रथमे प्रस्तारे अग्निमध्ये नवद्वादशीनां नवम्यश्चतुरश्रीकृताः ।
ताः परितःषष्टिः पाद्याः ।
ताः परितोऽष्टाविंशतिशतं द्वादश्यः ।
उत्तरांस एकामुद्धृत्य चतस्लः पाद्याः ।
द्विशतः प्रस्तारः ।
अपरस्मिन् त्रयोदशभिः प्रच्छादिते नवषष्टिशतमिष्टका भवन्ति ।
अग्निमध्यस्थमुद्धत्य चतस्रः पाद्याः ।
प्रतिकोणं चतस्रश्चतस्रः पाद्याः पृष्ठयायां पश्चात्पुरस्ताच्चैकैकामुद्धृत्य नवनव नवम्यः ।
द्विशतः प्रस्तारः ।

एकविध र्ध्वप्रमाणं एकविधादीनामपि सहस्रादिसंख्या ।
ऊर्ध्वप्रमाणं च जानुदघ्नादिसप्तविधादिपद्भवत्येव ।
क्षेत्रापचयेऽपि संख्योर्ध्वप्रमाणयोर्नापचय इत्यर्थः ॥


कपर्दिभाष्यम्

काम्या गुणविकाराः गुणशास्रत्वात् ॥ .३ ॥


काम्याः प्रौगादयः गुणेन विकृताः  किमुक्तं भवति? गुणसिद्धिर्नाग्नेः ।
कुतः? गुणशास्रत्वात् ।
शास्तीति शास्रम् ।
गुणोऽत्र शिष्यते नाग्निः ।
तस्माद्गुणशास्त्रत्वात्गोदोहनादिव, द्गुणफलान्योतानि ॥


___________________________________________________________


प्रौगचितं चिन्वीत भ्रातृव्यवानिति विज्ञायते  ॥ १२.४ ॥

___________________________________________________________



प्रौगः शकटपुर्वभागः ।
तदाकारं चिन्वीत भ्रातृव्यवान्यस्य बहवः भ्रातृव्याः स एवं चिन्वीत ।

___________________________________________________________


यावानग्निः सारत्निप्रादेशो द्विस्तावतीं भूमिं चतुरश्रां कृत्वा पूर्वस्याः करण्या अर्धाच्छ्रोणीं प्रत्यालिखेत् । सा नित्या प्रौगम्  ॥ १२.५ ॥

___________________________________________________________



___________________________________________________________


कराणानि चयनमित्येकविधोक्तम्  ॥ १२.६  ॥

___________________________________________________________



एतच्च वचनं सप्तार्धस्य प्रकृतित्वज्ञापनार्थम् ।
पञ्चदशभिरङ्गुलैर्नवभिश्च तिलैः अन्तरा चतुःपुरुषा रज्जुः द्विस्तावतीं करोति ।
तथा चतुरश्रं विहृत्य सूत्रोक्तेन मार्गेण श्रोणीं परिलिखेत् ।
करणानि च कारयेत् ।
द्वादशेन त्रयोदशेन सपादेन च प्रौगाकारः ॥


___________________________________________________________


प्रौगा इष्टकाः कारयेत् ॥ १२.६  ॥

___________________________________________________________


चतुःपुरुषारत्निना च पञ्चदशभिरङ्गुलैस्तिलैरेकविंशत्या परिमिता रज्जुरीषामात्री भवति वाक्षयोः प्रमाणम् ।
तस्या द्वादशेन च त्रयोदशेन च करणानि च कारयेत् ।
द्वादश्या प्रथमे प्रस्तारे प्रौगमुख्यः ।
चतुःषष्टिः पादेष्टकाः चतस्रश्चतस्रःश्रोण्योः ।
एवं चतुर्विंशोत्तरं शतम् ।
चतस्रोर्ऽधेष्टकाःश्रोण्योरेव ।

अन्यस्मिन् प्रस्तारे त्रयोदश्यः श्रोण्योः पादाश्वत्वारिंशत्द्वावर्धौ अष्टपञ्चाशदधिकशतं त्रयोदश्यः ।
प्रस्तारो द्विशतः ।
एवं व्यत्यासं चिनुयात् ।
तत्र श्लोकाः

एकोनविंशत्यरत्निभिरङ्गुलीभिःसहाष्टभिः ।

तिलानां पञ्चविंशत्या मिता पश्चाद्विमानिका ॥


एकविंशत्यरत्निभिरङ्गुलीनां त्रिपञ्चकैः ।

तिलानामेकविंशत्या मिता त्वेका विमानिका ॥


कुर्वन्ति प्रौगमग्निमेतास्तिस्रःसमीकृताः ।

आसामेव यथासूत्रं करणानि प्रकल्पयेत् ॥


करविन्दीया व्याख्या

प्रौगंयते

प्रौगः शकटस्य पूर्वभागः ।
तदाकृतिमग्निं चिन्वीत ।
भ्रादृव्यवान्भ्रातृव्यैश्रात्रुभिर्बाध्यमानः ।
तेन भ्रातृव्यान् प्रणुदत एव ॥


यावान  उगम्.

यावानरत्निप्रादेशाभ्यां सहितःसप्तविधः तावद्द्विगुणां समचतुरश्रां भूमिं कृत्वा तस्य चतुरश्रस्य पूर्वस्याः करण्या मध्यादारभ्य श्रोणी प्रत्यक्ष्णया लिखेत् ।
सप्तार्धविधस्य द्विस्तावती भूमिः पञ्चदशपुरुषाः ।
तस्याः करणी त्रयःपुरुषाश्चतुरधिकशताङ्गुलयः पञ्चविंशतितिलाश्च ।
तयापरेण यूपावटदेशं सञ्चरमवशिष्यानुप्रष्ट्यं समचतुरश्रं विहृत्य पूर्वस्याः करण्या अर्धाच्छोणी प्रत्यालिखेत् ।
सा भूमिःसप्तविधपरिमितप्रौगाकृतिर्भवति ॥


कर  येत्

अत्र करणी करणीनां द्वादशत्रयोदशकृतानि ।
ताभिश्च यनं प्रस्तारव्यत्यास इत्येवमाद्येकविधवत्ग्राह्यमित्यर्थः ।
विशेषस्तु प्रौगा इष्टकाः कारयेत् ।
करणानि प्रौगाकृतीनि भवेयुः ।
ता द्वादशत्रयोदशभागीयाः पादा अर्धाश्च प्रौगाकृतीनि भवेयुः ।
ता द्वादशत्रयोदशभागीयाः पादा अर्धाश्च प्रौगाकारा ग्राह्याः ।
चत्वारः पुरुषा एकोनचत्वारिंशदङ्गुलयः एकविंशतितिलाश्च प्रौगस्यैषा मात्रा ।
सा प्रौगस्य पार्श्वमानी ।
तस्याः द्वादशेन त्रयोदशेन च करणानि कारयेत् ।
पादा अर्धाश्च द्वादश भागीयानामष्टत्रिंशदह्गुलयः पञ्चविंशतितिलाश्च ।
एषामात्री तन्मुखम् ।
पार्श्वमान्यौ त्रिचत्वारिंशदङ्गुलयः दशतिलाश्च ।
अर्घेष्टकानामेकापार्श्वमानी ।
सैव अन्या अष्टत्रिंशदङ्गुलयः पञ्चविंशतितिलाश्च ।
एकोनविंशतिरङ्गुलयोर्ऽधत्रयोदशतिलाश्च मुखम् ।
पादेष्टकानामेकोनविंशतिरङ्गुलयः द्वाविंशतितिलाश्च ।
अथ त्रयोदशभागीयानां तासां पञ्चत्रिंशदङ्गुलयः पञ्चविंशतितिलाश्चैकं मुखम् ।
पार्श्वमान्यौ तिलोनचत्वारिंशदङ्गुलयः ।
अर्धेष्टकानामपि सैवैका पार्श्वमानी ।
अन्याः पञ्चत्रिंशदङ्गुलयः पञ्चविंशतितिलाश्च ।
सप्तदशाह्गुलयः एकोनत्रिंशत्तिलाश्च तिलार्धाश्वैकं मुखम् ।
पादेष्टकानां सप्तदशाङ्गुलय एकोनत्रिंशत्तिलाश्वैकं मुखम् ।
पार्श्वमान्यौ विंशतिरङ्गुलयोर्ऽधतिलोनाः ।
उपधाने प्रथमप्रस्तारे प्रौगमुखे चतुःषष्टिः पादेष्टका उपदध्यात् ।
श्रोण्योश्चतस्रश्चतुर्विंशोत्तरं शतं द्वादश्यः चतस्रोर्ऽधेष्टकाः ।
एष द्विशतः प्रस्तारः ।
अपरस्मिन् श्रोण्योर्विंशतिविशतिस्त्रयोदशपादाः द्वावर्धावष्टपञ्चाशदधिकशतं त्रयोदश्यः ।
एष द्विशतः प्रस्तारः ।
व्यत्यासश्च कार्यः ॥


सुन्दरराजीया व्याख्या

काम्याःगुणशास्रत्वात्

काम्याः छन्दश्वित्प्रभृतयोऽग्नयो नित्यस्य चतुरश्रस्य गुणविकारा, तस्यैवाग्नेणमात्रेण विकृतत्वात्गुणफलं स्वफलं च साधयन्ति ।
यथा अग्निष्टोमस्य गुणविकारा उक्थ्यादयः ।

प्रौगचितंविज्ञायते

प्रौगं शकटस्य मुखं त्रिकोणं, तद्वच्चीयत इति प्रौगचित् ।
"कर्मण्यग्नयाख्यायाम्" इति व्किप् ।

तस्याग्नेर्मानमाह

यावान लिखेत्

सारत्निप्रादेशस्य सप्तविधस्य करणी त्रीणि शतान्यष्टाविंशतिश्वाङ्गुलयोर्ऽधद्वादशतिलाः ।
तस्या द्विकरणी पादोनपञ्चषष्टिचतुःशताङ्गुलयः द्विस्तावत्याः पञ्चदशपुरुषायाश्चतुरश्रीकृताया भूमेः करणी ।
प्रणगस्य पार्श्वमानी चत्वारः पुरुष एकोनचत्वारिंशदङ्गुलय एकविंशतितिलाश्च ।
यावानग्निरित्येव सिद्धे सारत्निप्रादेशग्रहणं तस्य पक्षस्य शाखान्तरीय त्वेन यत्नसाध्यत्वातेकविधादिष्वेकशतपर्यन्तेषु केवलेषु कारत्निप्रदेशेषु च यथाकामं गुणविकारा भवन्त्येवेति पूर्वमेव प्रतिपादितम् ।
तत्र पक्षपुच्छरहितानां प्रौगचिदादीनां खाकाशश्रुतिवेदैकामित्यादिना आनीतस्य पुरुषस्य विंशतिशततमो भागोऽङ्गुलिः कल्प्या ।
तस्याश्वतुस्त्रिंशो भागस्तिलः ।

सा प्रौगं नित्या प्रकृत्येव ।
सा भूमिरेवं कृते प्रौगं भवति ।

करणानि थोक्तं करणं द्वादशेन त्रयोदशेनेत्यादिना ।

प्रौगाःरयेत्

द्वादश्याः पार्श्वे त्रिचत्वारिंशदङ्गुले सपाददशीतलयुक्ते नवतिलोनं नवत्रिंशदङ्गुलमपरम् ।
तेषामर्धैः पाद्याः ।
तृतीयैर्नवम्यः ।
त्रयोदश्यास्तु चत्वारिंशदङ्गुले तिलोने पार्श्वे त्रिपादोनषाट्त्रिंशदङ्गुलमपरम् ।
एतेषामर्धैः पाद्याः ।
तृतीयैश्च नवम्यः ।
उपादाने प्रथमे प्रस्तारे चतुश्वत्वारिंशच्छतेन द्वादशीभिरुदीच्यो द्वादश रीतयः ।
मध्यमरीतिचतुष्टये मध्यो षोडशोद्धृत्य चतुःषष्टिः पाद्याः ।
प्रौगमुख्यामुद्धृत्य नव नवम्यः ।
द्विशतः प्रस्तारः ।
अपरस्मिन् प्रस्तारे त्रयोदशीबिः नवषष्टिशतेन त्रयोदश रीतयः ।
तासु दशम्यां सप्तेष्टका उद्धृत्य विंशतिः पाद्याः ।
अष्टादशनवम्यश्च निधेयाः ।
एवं द्विशतः ।

कपर्दिभाष्यम्

___________________________________________________________


उभययः प्रौगं चिन्वीत यः कामयेत प्रजातान् भ्रातृव्यान्नुदेय प्रतिजनिष्यमाणानिति विज्ञायते  ॥ १२.७ ॥

___________________________________________________________



उभयतःशकटमेव चिन्वीत यः कामयेतोत्पन्नानुत्पत्स्यमानांश्च शत्रून् बाधेयेति ।

___________________________________________________________


यथा विमुखे शकटे  ॥ १२.८ ॥

___________________________________________________________


___________________________________________________________


तावदेव तीर्घं चतुरश्रं विहृत्य पूर्वापरयोः करण्योरर्धात्तावति दक्षिणोत्तरयोर्निपातयेत् । सा नित्योभभयतः प्रौगम्  ॥ १२.९ ॥

___________________________________________________________


___________________________________________________________


प्रौगचितोक्तीः (क्तं) । उभयतः प्रौगा इष्टकाः कारयेत् ॥ १२.१० ॥

___________________________________________________________


तावदेव सप्ताधेस्य द्विगुणम् ।
इह तु दीर्घचतुरश्रस्य द्विगुणायामप्रमाणविस्तारः ।
पुरुषद्वयेन त्रिबिररद्निभिः षोडशभिरङ्गुलैः सार्धैकविंशत्या तिलैः मिता तिर्यङ्मानीमध्ये च शङ्कून्निहत्य शङ्कुषु रज्ज्वा वेष्टयित्वा बाह्यतस्त्यजेत् ।
सप्तषशष्ठिशतत्रयमङ्गुलीनां चतुर्दशभिस्तिलैःसार्धयीषाप्रामाण्यम् ।
आसां द्वादशेन करणानि कारयेत् ।
प्रौगचितोभयतः प्रौगेष्टकाः कारयेत् ।
उभयतः प्रौघाकाराः इष्टकाः पादाश्वोभयतः प्रौघीभूताः ।
चयनविधिरुक्तः प्रौगे ।
तत्र श्लोकः

त्रिसप्तकैस्तिलैर्युक्तां साष्टाविंशशतत्रयीम् ।

प्रौगस्योत्तरस्याग्नेः तिर्यङ्भानीं विदुर्बुधाः ॥


तिर्यग्द्विगुणितायामे चतुरश्रे हविर्भुजः ।

शङ्गून्निहत्य मध्येषु करणेषु चतुर्ष्वपि ॥


रज्जुं शह्गुषु संयोज्य श्रोण्योरंसान् परित्यजेत् ।

शिष्टं सप्तार्धमेव स्याच्छकटे विमुखे यथा ॥


चतुर्दशतिलैर्युक्तं सप्तषष्टिशतत्रयम् ।

प्रौघस्योत्तरस्यैतदीषामात्रं प्रकल्पितम् ॥


ईषाद्वादशभागेन तथा भागोत्तरेण च्च ।

उभ्यतः प्रौगीभूताः सपादाः कारयेदिह ॥


करविन्दीया व्याख्या

उभ  ते

उभयतः प्रौगं  उभयतः शकटमुखम् ।
प्रजातान् शत्रून प्रणुदेयं जनिष्यमाणांश्च प्रणुदेयं यथा न जायन्ते तथा करवाणीत्यर्थः ।

श्रुतिपदं व्याचष्टे

यथावि  तोक्ताः

विमुखे  नानामुखघे शकटे यथा पृष्ठै संहिते तिष्ठेते तादृगाकारमुभयत्र प्रौगं तथा चिन्वीतेत्यर्थः ।
तावदेव पूर्वोक्तं सारत्निप्रादेशश्च सप्तविधस्य द्वियुणं दीर्घं चतुरश्रं विहृत्य तिर्यङ्नानीपार्श्वमानीनां मध्ये शङ्कुं निहत्य पूर्वस्माच्छङ्कोः दक्षिणं शङ्कुं प्रत्यक्ष्णया लिशेद्दक्षिणतः पश्चिमं पश्चिमतः उत्तरमुत्तरतः पूर्वं, एवं लिशेदुभयतः प्रौगाकृतिक्षेत्रं भवति ।
विस्तारद्विगुणायामं दीर्घं पञ्चपुरुषाः सप्तदशाङ्गुलास्वायामः, द्वौ पुरुषावष्टषष्टिरङ्गुलय एकविंशतितिलाश्च तिर्यङ्भानी दीर्घचतुरश्रस्य ॥


उभय  येत्

करणानि चयनविधिश्च प्रौगवत् ।
विशेषस्तूभयतः प्रौगाः इष्टकाः ।
त्रयः पुरुषाःसप्त चाङ्गुलयः सप्तदश तिलाश्च एषां प्रमाणम् ।
अस्य द्वादशो भागस्त्रिंशदङ्गुलयः पञ्चविंशतितिलाश्च ।
त्रयोदशो भागोऽष्टाविंशतिरङ्गुलयः त्रिभागोना नव तिलाश्च ।
शतद्वयं अष्टाविंशतिरङ्गुलयः एकविंशतितिलाश्वोभयतः प्रौगस्य तिर्यङ्भानी ।
तस्या द्वादशभागेन त्रयोदशभागेन परिमितं करणं यथा भवति तथा भवेत्करणम् ।
अर्धेष्टका द्वादशभागीयाभिस्त्रयोदशभागीयाभिस्व आयामतस्तुल्याः विस्तारतस्तदर्धविस्ताराः ।
पादेष्टका आयामतो विस्तारतश्वार्धाः ।
प्रथमे प्रस्तारे याःपादा उपहिताः ते द्वितीये तदन्यत्रोपधेयाः ।
द्वादशभागीयापक्षे चतस्रोर्ऽदेष्टकाः त्रयोदशभागीयापक्षे द्वे ॥


सुन्दरराजीया व्याख्या

उभयतःशकटे

विमुखे  विपर्यस्तमुखे प्राक्पश्चान्मुखे यथा शकटभागे तादृगेषोऽग्निर्भवति ।

ताव येत्

द्विस्तावदग्निक्षेत्रविस्तारद्विगुणायामं दीर्घचतुरश्रं विहरेत् ।
त्रीणि शतान्यष्टाविंशतिश्वाङ्गुलयो द्वाविंशतितिलाश्च तिर्यङ्भानी ।
द्विगुणा पार्श्वमानी ।
एवं विहृत्य पूर्वापरयोः करण्योर्मध्यात्दक्षिणोत्तरयोर्णध्ये निपादयेत् ।
बहिष्पन्द्यमपच्छिन्द्यात् ।

सुतोक्तः

एकविधोक्त इष्टकादिः ।

उभ रयेत्

द्वादश्याश्वत्वारि फलकानि त्रिंशदङ्गुलानि सैकविंशतितिलानि ।
एकाक्ष्णया सप्तविंशत्यङ्गुला त्रयोदशतिलयुक्ता ।
द्विगुणान्या ।
एषामर्धैः पाद्यास्तृतीयैर्नवम्यः ।
त्रयोदश्याश्वत्वारि फलकानि सपाद्ष्टाविंशत्यङ्गुलानि, इत्येकः कर्णरज्जुः ।
एक विधवदेवोपधांनम् ।
रीतयस्तु कोणादिमुखाः ।
द्वितीयप्रस्तारे मध्ये विंशतिः पाद्याः, अष्टादश नवम्यः ।
ता अपि मध्यस्थपादानां पश्चात्पुरक्ताच्च विधेयाः ॥


कपर्दिभाष्यम्

___________________________________________________________


रथचक्रचितं चिन्वीत भ्रातृव्यवानिति विज्ञायते  ॥ १२.११ ॥

___________________________________________________________



___________________________________________________________


यावानग्निः सारत्निप्रादेशस्तावतीं भूमिं परिमण्डलां कृत्वा तस्मिंश्चतुरश्रमवदध्याद्यावत्सम्भवेत् ॥ १२.१२ ॥

___________________________________________________________



शुल्बान्तरे रथचक्रद्वयमुक्तम्॑ अनेनाचार्येणैकमेवोक्तम्॑ तस्मात्तदेवोच्यते ।
यावानग्निःसारत्निप्रादेशो द्विस्तावतीं भूमिं परिमण्डलां कृत्वा उभयतः प्रौगस्य या तिर्यङ्भानी तया चतुरश्रं करणं कृत्वा तेनेष्टकाः कारयेत् ।
ताश्चतुरश्रे चतुश्वत्वा रिंशदधिकशतमुपधाय तासां चतुरश्रमवदध्याद्यावत्सम्भवेत् ।

इति द्वादशः खण्डः

## १३

___________________________________________________________


तस्य करण्या द्वादशेनेष्टकाः कारयेत् ॥ १३.१ ॥

___________________________________________________________



___________________________________________________________


तासां षट्प्रधावुपधाय शेषमष्टधा विभजेत् ॥ १३.२ ॥

___________________________________________________________


प्रधिकाश्वत्वारः ।
तेषु प्रधिकेनषु षडिष्टका द्वादशेन कारिताः उपधाय शेषं प्रधिकमष्टधा विभजेत् ।
अष्टभिरपदध्यात् ।
तासां करणं वक्ष्यामः  त्रयस्त्रिंशदङ्गुलमष्टभिस्तिलैरूनमेकं, एकत्रिंशदङ्गुलं द्वादशभिस्तिलैरूनमेकं, अष्टाविंशत्यङ्गुलमेकं अष्टाविंशत्यङ्गुलं तिलाभ्यां सहैकं, एतैश्चतुर्भिः फलकैः एकं करणं॑ तस्य चतुर्थं फलकं तक्षेत् ।
यथा धनुराकारं भवति यथा शरमष्टादशतिलमात्रं भवति ।
तथा एकत्रिंशदङ्गुलं द्वादशभिक्तिलैरूनं, एकविंशत्यङ्गुलं एकादशभिक्तिलैरूनमेकं, अष्टात्रिंशदङ्गुलं त्रिभिस्तिलैःसहैकं, नवत्रिंशदङ्गुलं द्वादशतिलैः सहैकं, एतैश्चतुर्भिः द्वितीयं कररणम् ।
अस्य चतुर्थं पूर्ववत्तक्षेत् ।
शरप्रमाणं तिलाभ्यां सहैकं भवति तथा तक्षेत् ।
चत्वारिंशदह्गुलं दशभिस्तिलैरूनमेकं, त्रयस्त्रिशदङ्गुलं दशभिस्तिलैरूनमेकं, द्वात्रिंशदङ्गुलं तिलेन सहैकं, द्वात्रिंशदङ्गुलं द्वादशभिस्तिलैःसहैकं, अष्टाविंशत्यङ्गुलं एकादशभिस्तिलैःसहैकं, पञ्चचत्वारिंशदङ्गुलं चतुर्भिस्तिलैरूनमेकं, एतैश्चतुर्भिश्चतुर्थं करणम् ।
तस्य चतुर्थं तक्षेत् ।
पूर्ववच्च प्रमाणद्वयङ्गुलं त्रिभिस्तिलैरूनम्  तत्र श्लोकौ भवतः

रज्जुः कृतान्यतः पाशा सप्ताशीतिशताङ्गुला ।

विमानं रथचक्रस्य करोत्योषा तु मण्डलम् ।

चतुरश्रकरणी रज्जुः चतुःषष्टिशतद्वयी ।

तिलैस्त्रयोदशैर्युक्ता रथचक्रे हविर्भुजि ॥


करविन्दीया व्याख्या

रथच ते

रथचक्रं मण्डलाकारं ब्रातृव्यवान् तैर्बाध्यमानः तान् जेतुम् ॥


यावा भवेत्.

अरत्निप्रादेशसहितस्य करणी द्वौ पुरुषावष्टाशीतिरह्गुलयः विष्कम्भार्धं एकर्विशतितिलाश्च ।
तस्य मध्ये यावत्सम्भवं चतुरश्रं विहृत्य विलिख्य ॥


तस्य येत्.

चतुरश्रस्य करणी द्वे शते चतुःषष्टिश्वाङ्गुलयः त्रयोदशतिलाश्च ।
तस्या द्वादशभागः सतिला द्वाविंशतिलङ्गुलयः ।
चतुर्भिः द्वादशभागीयानां करणी ।
तन्मध्ये चतुश्वत्वारिंशच्छतमिष्टचकाः तासां द्वादशभागीयानां षडिष्टका एकैकस्मिन् प्रधवुपधाय सम्पाद्य शेषं प्रधिशेषमष्टधा विभजेत् ।
तत्र पूर्वस्मिन् प्रधौ दक्षिणार्धे चत्तुरश्रकरणीसमीपे दक्षिणोत्तरास्तिस्रः द्वादशभागीयाः ।
उत्तरतो व्यवलिख्य शषें प्रध्यर्धं चतुर्धा विभजे देकैकस्मिन् भागे एकैकं करणं तिसृणां द्वादशभागीयानां पुरस्ताद्द्वौ भागौ ।
तस्मिन् दक्षिणतो द्वौ भागौ ।
एवं विभागे चतुर्णां विभागानां पश्चत्तिर्यङ्मानी त्रयस्त्रिंशदङ्गुलयः

एकतिलम् ।
तत्र दक्षिणभागस्य करणं त्रिभिः फलकैर्भवति ।
तत्र तिर्यङ्भान्युक्ता चतुर्णां समेति पार्श्वमान्येकैव ।
सा च षड्विन्तिरङ्गुलयः द्वादशतिलाश्च ।
द्वितीयं वक्तव्यं द्विचत्वारिंशदङ्गलयः सार्धपञ्चविंशतितिलाश्च ।
तद्विष्कम्भार्धप्रमा णया रज्ज्वा कर्कटेन वऽऽलिख्य तक्षयेत् ।
द्वितीयदक्षिणपार्श्वमानी सैव या दक्षिणस्योत्तरा ।
तिर्यङ्नानी चोक्ता ।
उत्तरपार्श्वमानी द्विचत्वारिंशदङ्गुलयः पञ्चविंशतितिलाश्च ।
मुखञ्चतुस्त्रिंशदङ्गुलयः दश तिलाश्च ।
तत्पूर्वं तक्षयेत् ।
तान्येव विपरीतान्युत्तरार्धे करणानि ।
एषैवोत्तरार्धे विभागकल्पना ।
तत्र सर्वषां सैव पश्चात्तिरश्वी ।
दक्षात्तिरश्वी ।
दक्षिणमुत्तरेषां दक्षिणं भवति ।
तान्येव तान्येव मुखानि ।
अत्र चतुर्थवत्पञ्चमम् ।
तृतीयवत्षष्ठम् ।
द्वितीयवत्सप्तमम् ।
प्रथमवदष्टमम् ।
एवं दक्षिणोत्तरपश्चिमप्रधिषु दक्षिणोत्तरपश्चिममुखान्येतानि करणानि भवन्ति ॥


सुन्दरराजीया व्याख्या

रथचक्र त्संभवेत्

विष्कम्भो मण्डलविधावेव प्रपञ्चितः ।
मध्ये शङ्कुं निहत्य पञ्चाशीतिशताङ्गुलेन चतुर्दशतिलयुक्तेन परिमण्डलं भ्रमयेत् ।
तस्य परिणाहस्तिलन्यूनं पञ्चषष्ठयधिकशतोत्तरसहस्राङ्गुलयः ।
तस्य मध्ये विष्कम्भार्धद्विकरण्या द्विषष्टिशतद्वयाङ्गुलया सप्ततिलसहितया समचतुरश्रमवदध्यात् ।
चतुरश्राद्बहिश्वत्वारः प्रधयः ॥


इति द्वादशः खण्डः



तस्य कारेयेत्

द्वाविंशत्यङ्गुलेन पञ्चतिलोनेन समचतुरश्रकरणम् ।
चतुरश्रमध्ये चतुश्वत्वारिंशच्छतमिष्टकाःशेरते ।

तासां  विभजेत्.

प्रधिमध्ये षट्चतुरश्रा उपधाय तस्य प्रधेःशेषमष्टधा विभजेत् ।
उपहितानां षण्णां पार्श्वयोर्द्वेद्वे मुखे चतस्र उदीरिताः ।
तासां चत्वारि करणानि ।
त्रिकोणमाद्यम् ।
तस्य तिलत्रययुक्तं षड्विंशत्यङ्गुलमेकं तिर्यक्फलकम् ।
सार्धसप्ततिलहीनं त्रयस्त्रिंशदङ्गुलं द्वितीयम् ।
एकादशतिलयुक्तद्विचत्वारिंशदङ्गुलं तृती यम् ।
कर्णरूपं तद्धनुरिव तक्षेत् ।
यथा षट्तिलयुक्ताङ्गुलिःशरो भवति ।
द्वितीयस्य षड्विंशत्यङ्गुलं तिलत्रययुक्तं तिर्यक्फलकमेकम् ।
एकादशतिलयुक्तं द्विचत्वारिंशदङ्गुलमपरम् ।
सप्ततिलोनं त्रयस्त्रिंशदङ्गुलमेकं पार्श्वम् ।
षट्त्रिंशकं सविंशतितिलं पार्श्वान्तरम् ।
तद्धनुरिव तक्षेत् ।
यथा तिलत्रयोनाङ्गुलिःशरो भवति ।
तृतीयस्य सार्धविंशत्यङ्गुलमेकं तिर्यक्फलकम् ।
त्रिंशकं षोडशतिलहीनं द्वितीयम् ।
सप्ततिलोनं त्रयस्त्रिशकमेकं पार्श्वान्तरम्, तद्धनुरिव तक्षेत् ।
पञ्चविंशतितिलास्तस्य शरः ।
एतान्येव चत्वारि करणानि अन्यस्मिन् प्रध्यर्धे विपर्यासेन भवन्ति ।
एव मेव चत्वारः प्रधयः ॥


कपर्दिभाष्यम्

___________________________________________________________


उपधाने चतुरश्रस्यावान्तरदेशान् प्रति स्रक्तीः सम्पादयेत् । मध्यानीतरस्मिन् प्रस्तारे । व्यत्यासं चिनुयाद्यावतः प्रस्तारांश्चिकीर्षेत् ॥ १३.३ ॥

___________________________________________________________



गतमेतत् ।
एष एव प्रस्तारो मण्डले श्मशाने द्रोणे च ।

___________________________________________________________


द्रोणचितं चिन्वीतान्नकाम इति विज्ञायते  ॥ १३.४ ॥

___________________________________________________________



अन्नकामस्य द्रोणचिदिति श्रुतिः ।

___________________________________________________________


द्वयानि तु खलु द्रोणानि, चतुरश्राणि परिमण्डलानि च  ॥ १३.५ ॥

___________________________________________________________



___________________________________________________________


तत्र यथाकामी शब्दार्थस्य विशयित्वात् ॥ १३.६ ॥

___________________________________________________________



द्रोणशब्दो जलाधारस्य वर्तुलाकारस्य वाचकः ।
दारुमयस्य सत्सरुकस्य चतुरश्रस्य च ।
तत्रैकतरो गृह्यत इत्युच्यते ।
यथाकामी चतुरश्रं परिमण्डलं वा ।
अगृह्यमाणत्वाद्विशेषस्य चतुरश्रं परिमण्डलं वा चिनुयात् ।
उभयशब्दप्रवृतेः ॥


___________________________________________________________


चतुरश्रं वा यस्य गुणशास्त्रम्  ॥ १३.७ ॥

___________________________________________________________



___________________________________________________________


स चतुरश्रः  ॥ १३.८ ॥

___________________________________________________________



___________________________________________________________


पश्चात्त्सरुर्भवत्यनुरूपत्वायेति विज्ञायते  ॥ १३.९ ॥

___________________________________________________________



वाशब्दः पक्षव्यावृत्तौ ।
न विकल्पार्थः ।
नैष मण्डलाकारश्वेतव्यः॑ चतुरश्र एव चेतव्यः ।
यस्य गुणशास्त्रं "द्रोणे वा अन्नं भ्रियते" इति ।
तच्चतुरश्रे युज्यते न वर्तुलाकारद्रोणे ।
अतो गुणसम्बन्धाच्चतुरश्र एव निश्वीयेत ।
तस्माच्चतुरश्र एव चेतव्यः ।
पश्चात्पुच्छस्थानेत्सरुर्भवति अनुरुपत्व श्रुतेः, तथाकारसंपादनाय ।

करविन्दीया व्याख्या

उपधार् षेत्.

गतम्.

द्रोण  ते.

अन्नाधारं पात्रं द्रोणमित्युच्यते ।
तदाकारं चिन्वीत अन्नकामः ।

द्वयानि  च.

तुशब्दो भेदे ।
न प्रौगादिवदेकप्रकाराणि द्रोणानि किन्तु द्विप्रकाराणि चतुश्राणि परिमण्डलानि च ।
खलुशब्दः प्रसिद्धौ ॥


या  त्वात्

गतम्.

उभयत्र द्रोणशब्दप्रयोगादुभयप्रकारौ ग्राह्यौ ॥


चतुर  श्रः

चतुरश्राण्येव ग्राह्याणि ।
कुतः? यस्येदं गुणशास्त्रं स चतुरश्रः, प्राकृतं चतुरश्रं अग्निमनूद्यान्नकामाय द्रोणाकारं विधीयते ।
अत इदमपि चतुरश्रमेव ग्राह्यमित्यर्थः ॥


पश्चा  ते.

आत्मनः पश्चात्पुच्छस्थानेत्सरुर्भवति ।
त्सरुर्मुष्टिः ।
प्राङ्भुखावस्थितस्थ पुरुषस्य पश्चात्स्थितः द्रोणोऽपि पश्चान्मुष्टिर्भविष्यति ।
एवमिहापीत्यर्थः ॥


सुन्दरराजीया व्याख्या
उपाधाने  चतुरश्रं वा.

तत्र हेतुमाह

यस्य  स चतुरश्रः.

गुणप्रापकःसमचतुरश्रः ।
यस्य  अग्नेः ।

पश्चास्तरु  विज्ञायते ।

पश्चात्सरुर्यस्य स तथोक्तः ।
असमासो वा ।
त्सरुश्बद उभयलिङ्गः ।
"त्सरुः पुमान" इति नैघण्टुकः प्रमादः ।

"दशमंत्सरु" इति निर्देशात् ।
अनुरूपत्वं द्रोणानुरूप्यम् ।

एतच्च मण्डलचतुरश्रयोःसमानम् ।
तथाह भारद्वाजः

द्रोणिचितं चिन्वीतान्नकामश्चतुरश्रं परिमण्डलं वा पश्चात्सरुर्भवति ।
इति ।
स्पष्टमेवाह कात्यायनः

"दशमभागो वृत्तः पश्चात्पुरस्ताद्वा पण्डलेऽप्येवमेव" इति ।

कपर्दिभाष्यम्

___________________________________________________________


सर्वस्या भूमेर्दशमं त्सरुस्तस्य पुच्छेन निर्हार उक्तः  ॥ १३.१० ॥

___________________________________________________________



___________________________________________________________


तस्य करण्या द्वादशेनेष्टकाः कारयेत् । अध्यर्धाः पादेष्टकाश्च  ॥ १३.११ ॥

___________________________________________________________



द्वादशचतुर्भागीयाक्षेत्रं सारत्निप्रादेशस्य दशमोंऽशः ।
षष्ठयङ्गुलप्रमाणं तिर्यङ्भानी तस्य द्विकरणी पार्श्वमानी ।
तस्या क्ष्णया रज्ज्वा कृते चतुरश्रे द्वादशचतुर्भागीया क्षेत्रं भवति ।
यच्सरोः प्रमाणम् ।
तयैव त्रिगुणीकृतया द्रोणः ।

तस्य पुच्छेन निर्हार उक्तः  पुच्छेनैव मानमार्गो व्याख्यातः ।
तस्य करण्या द्वादशेष्टकाः कारयोत्तस्येति द्रोणः परामृश्यते नत्सरुः स च त्रिकोण समदेशेन चतुर्भागीयेनेत्यर्थः ।
अध्यर्धाः पादेष्टेकाश्च अत्र विप्रतिपन्ना याज्ञिकाः अक्ष्णया पादमिच्छन्ति केचित् ।
केचिद्दीर्घपदपादमर्धेष्टकाः कर्तव्याः ताभिर्विना संख्यापूरणस्याशक्यत्वात् ।
व्क्तमुक्तं शुल्बान्तरे "अर्धेष्टकास्वेति ।
इहापि चकारादर्धेष्टकाश्चेति ।
करणानि च ष्ट्त्रिंशदङ्गुलं तिलोनमेकं करणञ्च॑ एकतोऽध्यर्धं द्वितीयं॑ प्रथमकरणमुभयतोऽभ्णया चतुर्धा दीर्घं," तेन पादानां तृतीयं करणं, तृतीयेनैव करणेन दीर्घेण वार्ऽधेष्टकानां करणं चतुर्थम् ।

___________________________________________________________


उपधानेऽध्यर्धाः पुरस्तात्प्रतीचीरात्मन्युपदधाति । त्सर्वर्गे श्रोण्योश्च प्राचीः  ॥ १३.१२ ॥

___________________________________________________________



___________________________________________________________


सर्वमग्निं चतुरश्राभिः प्रच्छादयेत् ॥ १३.१३ ॥

___________________________________________________________



___________________________________________________________


पादेष्टकाभिः सङ्ख्यां पूरयेत् ॥ १३.१४ ॥

___________________________________________________________



___________________________________________________________


अपरस्मिन् प्रस्तारेऽध्यर्धा दक्षिणत उदीचीरात्मन्युपदधात्युत्तरतश्च दक्षिणास्त्सरुपार्श्वयोर्दक्षिणा उतीचीश्च  ॥ १३.१५ ॥

___________________________________________________________



___________________________________________________________


सर्वमग्निं चतुरश्राभिः प्रच्छादयेत् ॥ १३.१६ ॥

___________________________________________________________



___________________________________________________________


पादेष्टकाक्षिः सङ्क्यां पूरयेत् ॥ १३.१७ ॥

___________________________________________________________



___________________________________________________________


व्यत्यासं चिनुयाद्यावतः प्रस्तारांश्चिकीर्षेत् ॥ १३.१८ ॥

___________________________________________________________



इति त्रयोदशः खण्डः



उपाधाने यथासूत्रमध्यर्धा उपधाय पूर्वार्धे सप्तदशेष्टका अक्ष्णया छिन्द्यात्द्वावर्धौ ।
यदि दीर्घाश्वेत्पादा उत्तरस्यां रीत्यां नेवष्टकाः छिन्द्यात्यथा प्राचीः प्रपादाः यथा दक्षिणस्यामष्टौ तथैव प्राचीरेकाद्विधा ।
तत्र तथैव पूर्णः प्रस्तारः ।
अपरस्मिन्प्रस्तारे पश्चादात्मन्यष्टादशेष्टकाः करणे छिन्द्यात् ।
द्वे द्वे इष्टके द्विधाकरणेनैव ।
यदि दीर्घाः पादाः पूर्वस्यां रीत्यां नवेष्टका भिन्द्यात् ।
यथा वा उदीच्याःश्रोण्या द्वे द्वेत्सरोः पश्चादेवाग्रतः पाशमध्येर्ऽधाः पादाश्वोदीच्यः ।
एवं प्रस्तारो द्विशतः ।
तत्र श्लोका भवन्ति

मितास्त्रिभिस्तिलैरूना चतुर्भिश्च शतेन च ।

द्रोणस्यैषात्सरोर्मात्रा तस्य त्रिगुणुतैव सा ॥


पादा अर्धाश्च भेदास्युः करणानि विभावसौ ।

द्रोणाख्ये तु स्मशाने च चतुरश्रे हविर्भुजि ॥


प्रस्तारे प्रथमे पादा यत्र स्युस्तत्र नोत्तरे ।

द्वावर्धौ प्रथमस्तारे चतस्र स्तूत्तरे स्तरे ॥


निधाय चोत्तरे स्तारे अध्यर्धत्वविपूर्वके ।

अध्यर्धा यत्र तत्र स्युः पादा दीर्घा यदि त्वथ ॥


प्राच्यस्युः प्रथमे स्तारे उदीच्यस्तूत्तरे स्तरे ।

अभितः पादमध्यर्धा रीतयसप्त चोत्तरे ॥
इत्.इ ॥


करविन्दीया व्याख्या

सर्व  क्तः

सर्वस्याग्निक्षेत्रस्य दशमौशःत्सरुः ।
छान्दसोनपुंसकलिंङ्गनिर्देशः ।
सारत्निप्रदेशस्य दशमोभागो द्वादशभागीयाक्षेत्रम् ।
तस्यत्सरोर्निर्हारः समुदायात्पृथक्करणं पुच्छेन पुच्छप्रदेशेन भवेत् ।
स उक्तो निर्हारः चतुरश्राच्चतुरश्रं निजिहीर्षन्निति ।
चतुरश्रस्यात्मनः करणी शतत्रयमेकादशाङ्गुलयः षड्विंशतितिलाश्च ।
त्सरोस्तुत्र्यधिकं शतमङ्कुलयः एकत्रिंशत्तिलाश्च ॥


करण्यः का तस्य  क श्च

तस्यद्रोणस्य करणी दशकी षड्विंशतिरह्गुलयः तिलोनाः ।
द्वादशभीगीयानां करणी एकतःषड्विंशतिरङ्गुलयः तिलोनाः अन्यत्रैकोनचत्वारिंशदङ्गुलयः अध्यर्धतिलोनाः द्वितीयं करणं पादेष्टका द्वादशभागीयानामेव ।
चकारादर्धेष्टकाश्च ।
ताभिर्विनासङ्ख्यापूरणाशक्तेः उक्तञ्च शुल्बान्तरे पादेष्टका अर्धेष्टकाश्चेति प्रथमकरणमक्ष्णया भिन्द्यात् ॥


सापादेष्टका अथवा द्वादशभागा पार्श्वमानिका ।
तत्तुरीयम् ।
तिर्यक्मानिका पादेष्टका ॥


उपधाने प्राचीः

आत्मनि पूर्वभागे द्वादशेष्टकाः प्रतीचीरुपदधाति ।
त्सर्वर्गे चतस्रः ।
श्रोण्योः प्रत्येकञ्चतस्रः ।
एवं चतुर्विंशति रध्यर्धाः ॥


सर्व  येत्

शिष्टमग्निक्षेत्रं द्वादशभागीयाभिः प्रच्छादयेत्पुच्छे चतुरिष्टके द्वे रीत्यौ द्वयोः पुरस्तार्पुच्छाप्य य विशयरूपैकाः चतुरिष्टकाश्च ।
तस्याः पुरस्ताद्दिश्येका ।
अत्मनि द्वादशेष्टकाः उदीच्योनवरीतयः ।
एकविंशति शतं चतुरश्राः ।
चतुर्विंशतिरध्यर्धाः ।
उत्तरस्मिन्पार्श्व नवचतुरश्रा उधृत्य षट्त्रिंशतं दीर्घाः पादाः प्रतीचीरुपदध्यात् ।
दक्षिणस्मिन् पार्श्वेच नवोद्धृत्यष्ट्त्रिंशतंपादाः ।
षूर्वस्यां दिशि द्वाधशभागीयानामुपान्त्ये उद्धृत्यद्वेद्द्वे चार्दे उपदध्यात् ।
अक्ष्णयापादाश्वेत्पूर्वार्धेऽष्टादशचतुरश्रा उधृत्यद्विसप्ततिपादाः द्वे इष्टके उद्धृत्य द्वे द्वे चार्धे ।
द्विशतः एष प्रस्तारः ॥


अपरस्मिन्  उदीचीश्च

आस्मनि दक्षिणतोद्वादश ।
तथैवोत्तरतः ।
पुच्छपार्श्वयोश्चतस्रश्चतस्रः ।
प्राच्योरीतयः द्वात्रिंशत् ॥


सर्व  येत्

पुच्छे चतस्रश्चतुरश्रा आत्मनि द्वादशेष्टकाः प्राच्योनवरीतयः ।
ताद्वादशशतम् ।
पश्चादात्मनि ।
दशचतुरश्रा उद्धृत्य द्वात्रिंशतमक्ष्णयापादा उपदध्यात् ।
चतस्रश्वार्वाः दीर्घाश्वेत्पादाः पूर्वस्यां रीत्यां नवेष्टका उद्धृत्य षटत्रिंशतं पादा उतीच्य उपदध्यात् ।
पश्चादात्मन्यष्टादश चतुरश्राः नवपादा उतीचीरुपधाय तासां पुरस्तादभितो द्विपादाः सप्तार्धाः उपधायतासां पुरस्तादष्टादशार्दा उपधायतासां पुरस्तान्नवपादा उपदध्यात् ।
द्विशत एषप्रस्तारः ।

सुन्दरराजीया व्याख्या

सर्वस्या उक्तः

पुच्छमिवात्मनो वहिर्भूतं पश्चान्मिनुयादित्यर्थः त६ चतुरश्रद्रोणचित्द्वाधशत्रिशताङ्गुलेनाष्ठतिलोनेन समचतुरश्रः तस्य पश्चान्मध्यदेशे करणीतृतीयेनत्सरुसमचतुरश्रम् ।

तस्य करण्य कारयेत्

आत्मकरण्या द्वादशेन षड्विंशत्यङ्गुलेनैकतिलोनेन समचतुरश्राः ।

अध्यर्धाः  पादेष्टकाश्च
तृतीयेन च नवम्यः पूर्ववत् ।

उपादाने  दधाति

द्वादशीभिरुदीची रीतिः ॥


त्सर्वर्ग्रे  प्राचीः

त्सर्वर्ग्रे चतस्रोऽध्यर्धाः, श्रोण्यश्च चतस्रश्चतस्रः ।
एवं द्वादश ।

सर्वमग्निं  प्रच्छादयेत्

द्वाधशीभिरेवं प्रच्छादितेऽष्टाचत्वारिंशच्छतं भवति ।

पादेष्टकाभिः  पूरयेत्

आत्मनि प्राच्यो द्वादशरीतयः ।
तत्र ददिणस्यां पश्चाद्द्वयं हित्वा पूर्वास्तिस्रो नवम्य उदीच्यः ।
ततो द्वादश पाद्याः ।
ततस्तिस्रो नवम्यः ।
ततः प्राकपाद्या द्वादश ।
ततस्तिस्रो नवम्यः उदीच्यः ।
ततः प्राग्द्वादश्यध्यर्धे ।
एवमेव द्वादशीरीतिः ।
एवं द्विशतः प्रस्तारः ॥


अपरस्मिन्  उचीचीश्च

द्वादश द्वादश ।
दक्षिणेति द्वितीयावहुवचनस्वीकारः ।
त्सरुपार्श्वयोर्दक्षिणा उदीचीश्चतस्रश्चतस्रः ।

सर्वमग्निं  प्रच्छादयेत्

चतुश्वत्वारिंशच्छतं भवति ॥


पादेष्टकाभि" पूरयेत्

आत्मन्युदीच्यो द्वादश रीतयः ।
अत्रापरस्यां दक्षिणाध्यर्धाया उदक्तिस्रो नवम्यः प्राच्यः ।
ततोऽष्टौ पाद्याः ।
ततस्तिस्रो नवम्यः ।
ततो द्वादशी ततस्तिस्रो नवम्यः ।
ततोऽष्टौ पाद्याः ततस्तिस्रो नवम्यः ।
ततोद्वादशी ।
ततस्तिस्रो नवम्यः ।
ततोऽध्यर्धा ।
एवं पूर्वा रीतिः ।
द्विशतः प्रस्तारः ।

व्यत्यासं  चिकीर्षेत्

अथ परिमण्डलस्य द्रोणचितेः प्रकारो वक्ष्यते ।

षट्सप्ततिशता ङ्गुलश्त्रयस्तिलोनो वेणुरुभयताश्छिद्रः ।
मध्येशङ्कुं निहत्य तस्मिन् वेणोश्छिद्रं प्रतिमुच्य छिद्रान्तरेण परिमण्लं परिलिखेत् ।
मध्यशङ्कोः पश्चादष्टषष्टिशताङ्गुले सतिलद्वये शङ्कुः ।
तस्य पश्चात्सरुः ।
समचरश्रं तिलद्वयोनचतुःशताङ्गुलं कुर्यात् ।
मण्डलमध्यशङ्कोः पश्चाच्चतुःशताङ्गुले तिलत्रयोने शङ्कं निहत्य तस्मिन् वेणोछिद्रं प्रतिमुच्यान्येन च्छिद्रेणत्सरुणो दक्षिणापरकोणादारभ्य उत्तरापरकोणादालिखेत्, यथात्सर्वग्रं प्रध्याकारं भवति ।
मण्डलभ्रमणेत्सरुपुर्वान्तेर्ऽधे यावद्ध्रियते तावत्पश्चादागच्छति ।
ततो मण्जलमध्ये पूर्ववच्चतुरश्रं नवचत्वारिंशद्द्विशताङ्गुलमष्टतिलोनमवदध्यात् ।
तस्य करण्या द्वादशेनेष्टकाः एकविंशत्यङ्गुला नवीतलोनाः चतुरश्रमध्ये चतुश्वत्वारिंशच्छतमिष्टकाःशेरते ।
ततो दीर्घमेकं करणम् ।
तस्य तिलोनषड्विंशत्यह्गुला तिलश्वी ।
चतुस्त्रिंशकं द्वाविंशतितिलं पार्श्वम् ।
ताः प्रधिमूलमध्ये चतस्रश्चतस्रो निधेयाः पूर्वापरयोः प्रागायता दक्षिणोत्तरयोरुदगायताः ।
प्रधिशेषेषु सप्तसप्तेष्टकाः ।
चतसृणां मुखेषु तिस्रः ।
पार्श्वयोर्द्वेद्वे इति तासां चत्वरि करणानि ।
त्रिकोणमाद्यं, तस्य षट्तिलोनमष्टाविंशत्यङ्गुलमेकं फलकम् ।
षट्त्रिंशकं सप्ततिलोनं द्वितीयम् ।
त्र्यंशोनितं षट्चत्वारिंशदङ्गुलं तृतीयं कर्णरूपं, तद्धनुरिव तक्षेत्, यथाध्यर्धाङ्गुलिःशरो भवेत् ।
द्विदीयस्य षट्तिलोनमष्टाविंशकमेकं तिल्यक्फलकम् ।
त्र्यंशोनचतुश्वत्वारिंशदङ्गुलमन्यत् ।
सप्ततिलं षट्त्रिंशकमेकं पार्श्वम् ।
साष्टादशतिलं नवत्रिंशकं पार्श्वान्तरम् ।
तद्धनुरिव तक्षेत्, यथा स चतुस्तिलाङ्गुलिःशरः ।
तृतीयस्य सतिलं नवकमेकं तिर्यक्फलकमेकम् ।
सतिलं षोडशाह्गुलमन्यत् ।
द्वादशतिलोनं पञ्चत्रिंशदङ्गुलमेकं पार्श्वं द्वादशतिलयुक्तं पञ्चत्रिंशकं पार्श्वान्तरम्, तद्धनुरिव तक्षेत् ।
त्रिंशत्तिलाःशरः ।
चतुर्थस्य सतिले षोडशिके तिरश्वयौ पार्श्वे च दशतिलोनेपञ्चत्रिंशके ।
एफं पार्श्वं धनुरिव तक्षेत् ।
एकान्नत्रिंशत्तिलाःशरः ।
एषा इष्टका प्रधिमध्ये स्थाप्या, अभितस्तिस्रस्तिस्रः पूर्वोक्ताः क्रमोत्क्रमेण ।
एवं मण्डलक्षेत्रे अष्टाशीतिशतमिष्टका भवन्ति ।

ततोऽपरप्रधेर्मध्यास्तिस्र उद्धृत्यत्सर्वग्रे निदध्यात् ।
त्सरुशेषे द्वादश दीर्घेष्टकाः ।
द्विशतः प्रस्तारः ।
एवमेवापरः प्रस्तारः ।
चतुरश्रस्रक्तयस्तु महादिक्षु भवन्ति ।
त्सरुणस्त्वन्ये द्वे करणे ।
तत्रैकस्य तिलोने षड्विंशत्यङ्गुले तिल्यक्फलके ।
चत्वारिंशदङ्गुले त्र्यंशे पार्श्वै ।
एकाक्ष्णयारझ्जुस्त्रिचत्वारिंशदङ्गुला षट्तिलयुक्ता ।
अन्या त्वेकपञ्चाशदह्गुला सदशतिला ।
एकं पार्श्वफलकं धनुरिव तक्षेत् ।
स चतुस्तिलाङ्गुलिःशरः ।
अन्यदपि पार्श्वमेवमेव ।
अन्तश्वापं तु भवति यथैवमिष्टकारूपं, एता इष्टकाःत्सरुपार्श्वयोश्चतस्रश्चतस्र उदगायताः ।
अथान्यत्तिलोनषड्विंशकं समचतुरश्रं तस्यैकं तिल्यक्फलं धनुरिव तक्षेत्यथा षोडशतिलाःशरो भवति ।
एवमेवान्यत्तिर्यक्फलकं. अन्तश्वावीं तु भवति ।
यथैवमिष्टकाःत्सरुमध्ये एताश्चतस्रः प्रस्तारो द्विशतः ।

व्यत्यसं चिनुयाद्यवतः प्रस्तारांश्वितीषोन्त् ॥


इति त्रयोदशः खण्डः



कपर्दिक्षाष्यम्
## १४
___________________________________________________________


समूह्यं चिन्वीत पशुकाम इति विज्ञायते  ॥ १४.१ ॥

___________________________________________________________



___________________________________________________________


समूहन्नेवेष्टका उपदधाति  ॥ १४.२ ॥

___________________________________________________________



___________________________________________________________


दिक्षु चात्वाला भवन्ति । तेभ्यः पुरषिमभ्युदूहतीति विज्ञायते  ॥ १४.३ ॥

___________________________________________________________



समूह्यं इत्युपधानप्रकारविशेषो नाकृतिविशेषः ।
प्रकृतावेवायं विधिः नाकृतिविकारेषु ।
अग्निक्षेत्रस्य परित इष्टकाः स्थापयित्वा यथा समूहनं क्रियते तथोपदधाति सर्वत उपादायोपदधातीति यावत् ।
स एवोपधानविधिः  "प्रतिदिशं चात्वाला भावन्ति बहिर्वेदि ।
तेभ्यश्वात्वालेभ्यः पुरीषं पांशूनभ्युदृहतीति" श्रुतिः ।

___________________________________________________________


परिचाय्यं चिन्वीत ग्रामकाम इति विज्ञायते  ॥ १४.४ ॥

___________________________________________________________



अयमप्युपधानविधिः ॥


___________________________________________________________


मध्यमां स्वयमातृण्णां प्रदक्षिणमिष्टकागणैः परिचिनोति । स परियाय्यः  ॥ १४.५ ॥

___________________________________________________________



तृतीयस्यां चितौ स्वयमातृण्णामुपधाय इष्टकागणैः प्रदक्षिणं तां स्वयमातृण्णां परित उपदधाति ।
स परिचाय्यः ।

___________________________________________________________


उपचाय्यं चिन्वीत ग्रामकाम इति विज्ञायते  ॥ १४.६ ॥

___________________________________________________________



___________________________________________________________


परिचाय्येनोक्तः  ॥ १४.७ ॥

___________________________________________________________



पूर्ववत्परिचाय्येन व्यत्यासः ।

करविन्दीया व्याख्या

समू  ते

समूहनमत्र गुणो नाकृतिविशेषः ।
तमेतमग्निं चिन्वीत पशुकामः ।
समूह्यशब्दस्य प्रवृत्तिनिमित्तमाह

समूह धाति

समूहन्निव उपधान इत्ति परितोऽग्निक्षेत्रमिष्टकाःस्थापयित्वा समूहन्  सम्पादयन्निव यथायथा बाह्याभ्यन्तरा इष्टकाः उन्नता भवेयुः तथातथोपदध्यात् ।
अयमर्थः  यथा सर्वमग्निक्षेत्रमन्तरत उन्नतं बहिर्निनतं भवति तथा पुरिषेण कृत्वा तत्रेष्टका उपधाय सपुरीषाबिः क्षेत्रपूरणं कुर्यादिति ॥


दिक्षुचा  यते.

दिक्षु चतृसृष्वपि चात्वालाः ।
पुरीषाणां वाहुल्याच्चात्वालबाहुलयं दिक्ष्वेकैकं चात्वालं शम्यया विमाय काल एव प्रकृतिवदुत्तरवेदिषु यवयति ।
तेभ्यः

सर्वेभ्यः पुरीषाण्यादाय चितिमभ्यूहयेदिति ।
प्रकृतान्येव विमानकरणोपधानानि ॥


परिचत  ते

परिचयनमत्र गुणः ।
क्षुत्यर्थं व्याचष्टे

मध्यमा  य्यः.

तृतीयस्यां चितावाक्रमणादिस्वयमातृण्णान्तमुपधाय हिरण्येष्टकाभिर्गणैः प्रदक्षिणैः प्रदक्षिणं स्वयमातृण्णां परिचिनुयात् ।
प्राकृतानां स्थानानां वाधकं परिचयनम् ।
एष द्विशतः ।

उप  क्तः

उपचयनमपि गुणः ।
उपचयनं समीते चयनम् ।
तान्येव विमानकरणोपधानानि ।
सर्वं परिचाय्यवत् ।
अयं भेदः  आद्यस्य बहिरारभ्य स्वयमातृण्णासमीपे समाप्तिः ।
द्वितीयस्य स्वयमातृण्णासमीप आरभ्य वहिःसमाप्तिः ।

सुन्दरराजीया व्याख्या

अथ चतुर्दशः खण्डः

समू धाति

अग्ननिक्षेत्रं परित इष्टकाःस्थापयित्वा समूहनेकत्र राशीकूर्वन्निवोपदधाति ॥


दिक्षु चात्वाला स परिचाय्यः

स्वयमातृण्णामुपधायान्याःसर्वा इष्टकाःस्वयमातृण्णां परित उपदधाति ।
न तु प्राचीः प्रतीचीरित्यादयो विशेषाः ।
पूर्वःपूर्वो गणःसवयमातृण्णासमीपे ।
ततस्ततो बहिरुत्तरौत्तरः ।
अनयोःसमूह्यपरिचाय्ययोः प्रकृतिवदेव रूपं इष्टकाश्च विशेषावचनात् ।
अथवा समूहस्य परितःस्थित्वा समूहने क्रियमाणे मण्डलरूप इष्टकाचयो भवतीत्यर्थान्मण्डलरूपत्वमग्नेर्भवति ।
परिचाय्यस्यापि स्वयमातृण्णापरिचयनं मण्डलरूप एवाग्नावुपपद्यते इति अर्थादेव मण्डलरूपत्वम् ।
तथाच बोधायनः  समूह्यपरिचाय्यौ पूर्वेण रथचक्रचिता व्याख्याताविति ।

उपचा  क्रः

पूर्वस्यैवेदं शाकान्तरीयं संज्ञान्तरमित्यर्थः ।

कपर्दिभाष्टम्

___________________________________________________________


श्मशानचितं चिन्वीत यः कामयेत्पितृलोक ऋध्नुयामिति विज्ञायते  ॥ १४.८ ॥

___________________________________________________________



पितृलोके ऋध्यासमिति यः कामयेत्स एवं चिनुयात् ।

___________________________________________________________


द्वयानि खलु श्ममशानानि चतुरश्राणि परिमण्डलानि च  ॥ १४.९ ॥

___________________________________________________________



___________________________________________________________


तत्र यथाकामी शब्दार्थस्य विशयित्वात् ॥ १४.१० ॥

___________________________________________________________



___________________________________________________________


चतुरश्रं वा । यस्य गुणशास्त्रम्  ॥ १४.११ ॥

___________________________________________________________



___________________________________________________________


स चतुरश्रः । त्सरुवर्जं द्रोणचितोक्तः  ॥ १४.१२ ॥

___________________________________________________________



चतुरश्राकाराणि सन्ति श्मशानानि परिमण्डलाकाराणि च ।
तत्रेच्छातः प्रवृत्तिः शब्दस्योभयप्रवृत्तेः ।
यदि वर्तुलाकारः रथचक्रवत् ।
चतुरश्रं वेति  गतमेतत् ॥ .॥
यस्य गुणशास्त्रं पितृलोकसम्बद्धं तच्चतुरश्रे श्मशाने न वर्तुले ।
खाला हि तत्र निक्षिप्यन्ते ।
येषु पैतृमेधिकक्रिया तेषां पितॄणां सम्वन्धः ऋध्या च ।
तस्माच्चतुरश्र एव चेतव्यः यदि चतुरश्रस्तदात्सरुवर्जं द्रोणचितोक्तः  तत्सर्वं द्रोणचित्येव व्याख्यातम् ॥


___________________________________________________________


छन्दश्चितं चिन्वीत पशुकाम इति विज्ञायते  ॥ १४.१३ ॥

___________________________________________________________



छन्दोभिरेव यत्रेष्टकास्वीयन्ते तं छन्दस्विवं पशुकामश्विनुयादित्यस्याः श्रुतेरर्थं श्रुतिद्वयेन व्याचष्टे

___________________________________________________________


सर्वैश्छन्दोबिश्चिनुयादित्येकम् । प्राकृतैरित्यपरम्  ॥ १४.१४ ॥

___________________________________________________________



चतुर्दशः खण्डः



सर्वैश्छन्दोभिर्दाशतयिभिश्वेतव्य इत्येका श्रुतिः ।
प्राकृतैः  प्रकृतौ यानि छन्दांसि अग्रिर्मूर्धेत्यादीनि तैरेवेत्यपरा श्रुतिः ॥


इत्यापस्तम्बसूत्रविवरणे शुल्बाख्यप्रश्ने कपर्दिस्वामिभाष्ये

चतुर्थः पटलः

करविन्दीया व्याख्या

श्मशा  ते

श्मशानमिव चिन्वीत पितृलोके वृद्धिं कामयमानः ।

द्वयानि  यित्वात्

गतम् ।
अग्नयायतनप्रकाररूपाणि द्वयान्यपि श्मशानानि लोके दृश्यन्ते चतुरश्राणि परिमण्डलानि च ।

चतुरशः  श्रः

प्रकृतित्वाच्चतुरश्रमेव चिन्वीत न मण्डलमिति समास उक्तः ।
श्मशानानि द्रोणचितेतिवत्कर्तव्यानि ।
त्सरुं वर्जयेदन्यत्सर्वं द्रोणवत्विमानानि ।
द्वादशबागीया अध्यर्धाः अर्धाः पादाश्च द्वादशभागीयाःसप्तविंशतिरङ्गुलयः त्रयोदशतिलाश्च ।
अध्यर्धा एकतस्तादृशाः अन्यत एकचत्वारिंशदङ्गुलयः त्रयश्च तिलाः अर्धाः पादाः एकतो द्वादशभागीयासदृशाः अन्यतस्तदर्धाः ।
पादा एकतो द्वादशभागीयासदृशाः अन्यतो नवाङ्गुलयः साधिकाश्वत्वारस्तिलाश्च ।
उपधाने प्रथमप्रस्तारे पुरस्तात्पश्चाच्चाध्यर्धाः चतुरश्राभैः प्रच्छादनम् ।
पादाभिरर्धाभिश्च संख्यापूरणम् ।
द्वितीये दक्षिणत उत्तरतश्वाध्यर्धाभिश्चतुरश्राभिः प्रच्छादनादि पूर्ववत् ॥


छन्द  ते

छन्तोभिः ऋग्भिश्वीयते इति च्छन्दश्वितेतावानेव विशेषः ।
अन्यत्सर्वं प्रकृतिरेव ॥


सर्वै  कम्

सवैर्न्दशतयीगतैश्छन्तोभिश्विनुयात् ।
तानि सहस्रधा विभज्य तेषामेकैकेन भागेनैकैकामिष्टकामुपदध्यात् ।
यजुषां स्थाने छन्दांसि भवेयुः ।
तत्र यावत्यः यजुष्मत्यः इष्टकाः तावत्यश्छन्दांसि विभज्य तेषामेकैकेन विभागेनैकैकामिष्टकां यजुष्मतीरूपदध्यात् ।
लौकम्पृणास्तु पूर्ववदेवन ।
अथवा दशतयीगतैःसर्वैश्छन्दोभिर्गायत्रीभीस्त्रिष्टुब्भिर्जगतीभिरनुष्टुब्भिर्वृहतीभिरुष्णिग्भिः पङ्क्तिभिरक्षरपङ्क्तिभिर्विषुरुपाभिस्त्रेधा विभक्ताभिरतिच्छन्दोभिस्त्रिधा विभक्तैसर्वाभिर्द्द्विपदाभिश्च पुरस्तादारम्य याज्ञसेनीभिरुपदध्यात् ॥


प्राकृ  नाम्

प्राकृतैः अग्निकाण्डगतैः अग्निर्मूर्धेत्यनुवाकस्थैर्गायत्रयादिभिः न दशतयीभिरित्यपरम् ।
नास्मात्परं विभज्यत इति सिद्धान्तितम् ।
अत्र श्लोकाः

एकैकवृद्धा एकैकधा ह्यग्नयः क्रमश एकशतम् ।

पटले तृतिय उदितास्तेषां भेदाश्चतुर्तादौ ॥


प्रकृतिस्त्ववह्णीनामेकविधा वाथ सप्तविधाः ।

एकविधप्रकृतित्वे तदा षण्णां न पक्षपुच्छानि ॥


सप्तविधप्रकृतित्वे भवति च तेषां सपक्षपुच्छत्वम् ।

सप्तविधप्रभृतीनां सैव भवेत्प्रकृतिरेकशतविधात् ॥


करणीनां द्वादशांशैः तैरुक्तांशयुतायुतैः ।

पृथगुत्पन्नरूपाभिरिष्टकाभिस्त्रिधोपधेः ॥


त्रैधमेकविधादीनां चातुर्विध्यं सपक्षतः ।

एवं प्रौगयुग्मस्य त्रैधं नान्यदपक्षतः ॥


द्वौ चतुरश्रौ प्रौगौ रथचक्रद्रोणचित्समूह्यश्च ।

पर्युपपूर्वौ चान्त्यौ श्मशानचिच्छन्दश्वितिश्येनौ ।

कङ्चिदलजौ सप्तविधाः पञ्चर्पूववद्दशदहनाः ॥


प्रौगचिदुभयप्रौगो रथचक्रो द्रोणचिछ्श्मशानाग्निः ।

एते त्वपक्षपुच्छाः कूर्मचिदाद्याः परोक्ताश्च ।

अन्ये सपक्षपुच्छा अग्नय उक्ताः प्रवक्ष्यमणाश्च ॥


श्येनप्रमुखाननलान् व्याख्यास्ये पटलयोरिहोत्तरयोः ॥


इति करविन्दस्वामि कृतायां शुल्बप्रदीपिकायां चतुर्थः षटलः

सुन्दरराजीया व्याख्या

(श्मश  यते) (द्वया  त्वात्) (चतु) क्तः ।

अत्र चतुरश्रत्वे त्रीणि शतान्यष्टाविंशतिश्वाङ्गुलाः एकविन्तितिलाश्च करणी ।
तस्या द्वादशेन सप्तविंशत्यङ्गुलेन त्रयोदशतिलयुक्तेन द्वादशभागीयाः ।
तदर्धेन पाद्याः तृतीयेन च नवम्यः ।
अधार्श्च पूर्ववत् ।
उपाधानेऽध्यर्धा द्वादशपुरस्तात्प्रतीच्यः ।

पस्वाद्द्वादश प्राच्यः ।
शेषं द्रोणतेव ।
तत्र सर्वाभावात्षोडशेष्टका हीयन्ते ।
अतोऽग्निमध्ये द्वे उद्धृत्याष्टादशनवम्यो निधेयाः ।
द्विशतः प्रस्तारः ।
एवमेवापरः ।

प्राच्युदीच्योस्तु विपर्यासः ।
मण्डले श्मशानीचद्रथचक्रचिता व्याख्यातः

छन्दःयते

छन्दोभिश्वीयतिति छन्दश्वित् ।
छान्दसः करण उपपदे व्किप् ।
अन्यत्र कर्मण्यग्नयाख्यायामिति ।

सर्वैः परं तत्र सर्वैर्गायत्रयादिभि श्चतुरुत्तरैः अतिधृति पर्यन्तैः चतुर्दशभिरुत्कृतिपर्यन्तैर्वैकविंशत्या त्रिवृत्ककुभादिविशेषयुक्तैर्दाशतयीभ्य आहृतैश्छन्तौबिः सर्वा इष्टकाश्विनुयादित्येकं मतम् ।
प्राकृतैरग्निर्मूर्धेत्यनुवाकाधीतैर्याज्ञसेन्यर्थैः पुनः पुनरभ्यस्तैरित्यपरं मतम् ।
अस्याग्रेः प्रकृतिवदेव रूपम् ।
केचितु वयसां वा एष प्रतिमयेत्यस्यापि नित्यत्वाद्वयस आकारमपीच्छन्ति ।
यथाह  वोधायनः  तस्य रूपं श्येनाकृतिर्भवतीति ॥


इति श्रीमत्सुन्दहहाजकृतायां शुल्बप्रदीपिकायां चतुर्थः पटलः
